[
    {
        "obrazlo\u017eitev": "1. Sodi\u0161\u010de prve stopnje je ugodilo to\u017ebenemu zahtevku za pla\u010dilo 19.422,54 EUR z zakonskimi zamudnimi obresti od posameznih mese\u010dno zapadlih zneskov (I. to\u010dka izreka). To\u017eencu je nalo\u017eilo pla\u010dilo pravdnih stro\u0161kov to\u017enice (II. to\u010dka izreka).\n\n2. Sodi\u0161\u010de druge stopnje je prito\u017ebo to\u017eenca zavrnilo ter potrdilo sodbo sodi\u0161\u010da prve stopnje. Odlo\u010dilo je, da je to\u017eenec dol\u017ean to\u017enici povrniti stro\u0161ke prito\u017ebenega postopka.\n\n3. Zoper navedeno sodbo je to\u017eenec vlo\u017eil predlog za dopustitev revizije, in sicer glede vpra\u0161anj:\n\n1. \u010ce je v pogodbi o neizklju\u010dnem prenosu pravic za uporabo del iz repertoarja kolektivne organizacije dolo\u010deno, da bo uporabnik za uporabo del pla\u010deval nadomestilo v skladu s tarifo kolektivne organizacije, za katero kasneje Vrhovno sodi\u0161\u010de RS v drugi zadevi razsodi, da ni bila sprejeta po postopku, ki ga je predvideval zakon, ali to pomeni: a.) da v pogodbi na mesto uporabe dogovorjene tarife ex lege stopi uporaba tarife, ki jo Vrhovno sodi\u0161\u010de RS \u0161teje za veljavno, ali b.) da uporabnik dolguje pla\u010dilo nadomestila po tarifi, dogovorjeni v pogodbi?\n\n2. \u010ce kolektivna organizacija sklene pogodbo o neizklju\u010dnem prenosu pravic za uporabo del iz repertoarja kolektivne organizacije, v kateri je dolo\u010deno pla\u010dilo nadomestila po tarifi, za katero uporabnik kasneje trdi, da ni bila sprejeta po z zakonom predpisanem postopku, ali je trditveno breme, da je dogovor o uporabi tak\u0161ne tarife dosegla s po\u0161tenimi pogajanji (in ne z mo\u010djo monopolnega polo\u017eaja), na kolektivni organizaciji?\n\n3. Ali je pravdno sodi\u0161\u010de pristojno odlo\u010diti, da posamezno pogodbeno dolo\u010dilo ni veljavno, ker je dogovorjeno z zlorabo monopolnega polo\u017eaja?\n\n4. Ali gre za sodbo presene\u010denja, \u010de prito\u017ebeno sodi\u0161\u010de brez trditvene podlage odlo\u010di, da posamezna pogodbena dolo\u010dila veljajo le, \u010de kolektivna organizacija doka\u017ee, da so bila v pogodbo vklju\u010dena na podlagi po\u0161tenega pogajanja med pogodbenima strankama (in ne z mo\u010djo monopolnega polo\u017eaja kolektivne organizacije)? Ali je s tak\u0161no odlo\u010ditvijo stranki odvzeta mo\u017enost obravnavanja pred sodi\u0161\u010dem in kr\u0161ena pravica do izjave v postopku?\n\n5. Ali je obrazlo\u017eitev sodbe sama s seboj v nasprotju, \u010de sodi\u0161\u010de hkrati obrazlo\u017ei, da se je kolektivna organizacija lahko pogajala za dogovor o pla\u010devanju nadomestila po tarifi, vi\u0161ji od tarife, ki naj bi na podlagi zakona dobila naravo skupnega sporazuma, in nato zaklju\u010di, da kolektivna organizacija ni bila dobroverna, ko je avtorska nadomestila zara\u010dunavala po tarifi, ki ni bila sprejeta po postopku, predvidenem z zakonom, in ni dobila narave skupnega sporazuma?\n\n6. Ali je revalorizacija in prilagoditev tolarskih vrednosti v evrske vrednosti tak\u0161na sprememba tarife za uporabo avtorskih del v smislu 153. \u010dlena Zakona o avtorskih in sorodnih pravicah1 (v nadaljevanju ZASP-A), da jo je bilo treba za njeno uveljavitev predlo\u017eiti v potrditev Uradu RS za intelektualno lastnino (drugi odstavek 153. \u010dlena ZASP-A)?\n\n7. Ali lahko kot skupni sporazum velja le tarifni del Pravilnika o javni priob\u010ditvi glasbenih del iz leta 19982 (v nadaljevanju Pravilnik 98) brez normativnega dela? Ali je dopustno tarifni del Pravilnika 98 obravnavati lo\u010deno brez normativnega dela?\n\n4. Poudarja, da sta se pravdni stranki v Dovoljenjih (ki jih to\u017enica ni izpodbijala) dogovorili za pla\u010dilo nadomestila po Pravilniku o javni priob\u010ditvi glasbenih del iz leta 20063 (v nadaljevanju Pravilnik 2006), ki ni bil razveljavljen. Pla\u010devanje nadomestila po tarifi Pravilnika 98, ki ni kogenten predpis, ni obvezna vsebina Dovoljenj v smislu drugega odstavka 17. \u010dlena Obligacijskega zakonika (v nadaljevanju OZ). Zato tarifa Pravilnika 98 po samem zakonu ne nadomesti pogodbenega dogovora o uporabi Pravilnika 2006. Meni, da je sodi\u0161\u010de nepravilno prevalilo trditveno in dokazno breme, da se je po\u0161teno pogajal, na to\u017eenca. Vpra\u0161anje obstoja zlorabe prevladujo\u010dega polo\u017eaja to\u017eenca tudi sicer ne sodi v sodno pristojnost. Izpodbijana sodba je z ugotovitvijo, da pogajanja niso bila po\u0161tena, prekora\u010dila trditveno podlago to\u017enice. Prav tako je sodi\u0161\u010de zmotno zaklju\u010dilo, da to\u017eenec ni bil dobroveren, ker pri sprejemu Pravilnika 2006 ni ravnal z zadostno skrbnostjo, saj je bistvena skrbnost to\u017eenca pri sklenitvi Dovoljenj s to\u017enico. Pojasnjuje, da ima Pravilnik 2006 naravo skupnega sporazuma. Ker je to\u017eenec s Pravilnikom 2006 le revaloriziral tarifo, ni bil potreben postopek sprejema tarif, saj gre za avtorski pravici imanentno pravico, ki se ji avtor ne more odpovedati. Zadr\u017eevanje avtorskega nadomestila na vi\u0161ini iz leta 1998 do danes kljub inflaciji predstavlja razvrednotenje avtorske pravice. Naravo skupnega sporazuma ima tudi normativni del Pravilnika 98, torej tudi njegov 11. \u010dlen, ki to\u017eencu omogo\u010da valorizacijo Ker je bil to\u017eenec upravi\u010den samostojno revalorizirati tarifo Pravilnika 98, ni odpadel pravni temelj za pla\u010dila po tarifi Pravilnika 2006. Predlagatelj navaja, da gre za pomembna pravna vpra\u0161anja, o katerih prakse Vrhovnega sodi\u0161\u010da RS ni, oziroma glede katerih odlo\u010ditev odstopa od prakse Vrhovnega sodi\u0161\u010da. Prigla\u0161a stro\u0161ke postopka.\n\n5. Predlog je v delu, razvidnem iz izreka sklepa, utemeljen.\n\n6. Pogoji za dopustitev revizije iz prvega odstavka 367.a \u010dlena Zakona o pravdnem postopku (v nadaljevanju ZPP) so v obravnavanem primeru izpolnjeni glede pravnega vpra\u0161anja, opredeljenega v izreku sklepa. Vrhovno sodi\u0161\u010de je zato revizijo v tako za\u010drtanem obsegu dopustilo (tretji odstavek 367.c \u010dlena ZPP).",
        "jedro": "Revizija se dopusti glede vpra\u0161anja, ali dolo\u010dilo 2. \u010dlena Dovoljenja predstavlja veljaven pogodbeni dogovor o vi\u0161jem nadomestilu od tarife Pravilnika o javni priob\u010ditvi del (1998), ki ima naravo skupnega sporazuma.\n\nkolektivno uveljavljanje avtorskih pravic - javna priob\u010ditev glasbenih del - predobstoje\u010da glasba v avdiovizualnih delih - Pravilnik o javni priob\u010ditvi glasbenih del - kabelska retransmisija avdiovizualnih del - vi\u0161ina nadomestila za javno uporabo glasbenih del - avtorski honorar - obi\u010dajni honorar - honorar po licen\u010dni pogodbi - minimalni honorar - uporaba tarife - primernost tarife",
        "odseki": [
            "obila naravo skupnega sporazuma,"
        ]
    },
    {
        "obrazlo\u017eitev": "1. Sodi\u0161\u010de prve stopnje je odlo\u010dilo, da je to\u017eenec dol\u017ean to\u017enici vrniti kupnino na podlagi petih prodajnih pogodb, in sicer 4.153,31 EUR po pogodbi s T. M., 766,12 EUR po pogodbi z R. B., 737,73 EUR po pogodbi s F. K., 1.416,48 EUR po pogodbi z M. D. in 1.481,85 EUR po pogodbi z I. S., vse z zakonskimi zamudnimi obrestmi od 24. 4. 2002 dalje. V preostalem je to\u017eni\u010din zahtevek zavrnilo in ji nalo\u017eilo, da mora to\u017eencu povrniti pravdne stro\u0161ke v znesku 56,79 EUR z zakonskimi zamudnimi obrestmi v primeru zamude. \n\n2. Sodi\u0161\u010de druge stopnje je to\u017een\u010devo prito\u017ebo zavrnilo in sodbo sodi\u0161\u010da prve stopnje v izpodbijanem delu potrdilo. Ker je pogodba z dne 24. 5. 1990 ni\u010dna zaradi kr\u0161itve prepovedi iz 6. \u010dlena Zakona o prometu z nepremi\u010dninami (Ur. l. SRS, \u0161t. 19/76, v nadaljevanju ZPN), ni pri\u0161lo do veljavnega prenosa pravice uporabe. Nepremi\u010dnina je zato ostala dru\u017ebena lastnina v uporabi dotedanjega imetnika, s  1. 4. 1991 pa je na podlagi 62. \u010dlena Zakona o zavodih - ZZ njena lastnica postala to\u017enica. Sodi\u0161\u010de prve stopnje je v izpodbijani sodbi o tem navedlo pravilne in iz\u010drpne razloge, ki jih ni treba ponavljati ali dopolnjevati. Dejstvo, da vknji\u017ebe to\u017een\u010devega pravnega prednika v zemlji\u0161ko knjigo ni nih\u010de izpodbijal, za to pravdo ni pomembno. Sodi\u0161\u010de prve stopnje je ni\u010dnost navedene pogodbe pravilno obravnavalo kot predhodno vpra\u0161anje, to\u017eni\u010dine denarne zahtevke pa presojalo po pravilih o neupravi\u010deni pridobitvi. Brez pomena je to\u017een\u010devo sklicevanje na njegovo dobroverno lastni\u0161ko posest, saj mu je sodi\u0161\u010de prve stopnje pla\u010dilo zakonskih zamudnih obresti nalo\u017eilo \u0161ele od dneva vlo\u017eitve to\u017ebe. To\u017eenec je upo\u0161tevaje drugi odstavek 362. \u010dlena ZPP ugovor zastaranja uveljavljal prepozno. Ker je to\u017enica denarni zahtevek postavila \u017ee v to\u017ebi, je nerazumljiva in protispisna prito\u017ebena trditev, da je  ta ugovor lahko uporabil \u0161ele potem, ko je to\u017enica \u201eni\u010dnostni zahtevek spremenila v obogatitvenega\u201c. Ugovor zastaranja je materialnopravni ugovor, ki ga ni mogo\u010de uspe\u0161no uveljavljati brez navedbe ustreznih dejstev (o zapadlosti terjatve in poteku zastaralnega roka). Na ta dejstva se je to\u017eenec za\u010del sklicevati \u0161ele v ponovljenem postopku in brez pojasnila, zakaj tega ni mogel storiti \u017ee prej. Dejstvo, da je to\u017enica \u0161ele v ponovljenem postopku konkretizirala svoj obrestni zahtevek, ne predstavlja tak\u0161ne ovire. To\u017enica je pla\u010dilo zamudnih obresti zahtevala \u017ee v to\u017ebi, le za\u010detka njihovega teka ni opredelila. V vsakem primeru bi bilo zato treba \u0161teti, da pla\u010dilo zamudnih obresti uveljavlja najmanj od vlo\u017eitve to\u017ebe dalje. To\u017een\u010dev ugovor se zato ni mogel nana\u0161ati le na glavnico. Ko zastara glavna terjatev, zastarajo tudi obresti (344. \u010dlen OZ).\n\n3. To\u017eenec predlaga dopustitev revizije zaradi naslednjih pravnih vpra\u0161anj: (1) ali je sindikat druga civilno pravna oseba po dolo\u010dbi 6. \u010dlena ZPN, za katero veljajo omejitve pri prometu z nepremi\u010dninami; (2) ali je pogodba o brezpla\u010dnem prenosu pravice uporabe na nepremi\u010dnini z dne 24. 5. 1990, ki jo je v \u010dasu veljavnosti ZPN in po sprejemu ustavnih amandmajev iz leta 1989 (amandama IX in XLV k Ustavi iz leta 1974) in 1990 (XCII amandama) dru\u017ebenopravna oseba \u0160olski center B. sklenila s Sindikatom A. ni\u010dna, ter je s pogodbo dru\u017ebena lastnina pre\u0161la v zasebno lastnino, \u010detudi zakoni za izpeljavo ustavnih amandmajev \u0161e niso bili sprejeti; (3) ali je sploh pravilno presojati ni\u010dnost pogodbe o brezpla\u010dnem prenosu nepremi\u010dnine, ki je bila sklenjena po uveljavitvi ustavnih amandmajev, skozi prizmo stare delitve na dru\u017ebenopravne in civilnopravne osebe, ki jo pozna ZNP, ki je bil v \u010dasu sklepanja pogodbe \u017ee mo\u010dno zastarel, \u010de ne \u017ee protiustaven; (4) ali sodi\u0161\u010de lahko odlo\u010di o predhodnem vpra\u0161anju, ki je klju\u010dno za predmetno pravdo, pa te svoje odlo\u010ditve z ni\u010demer ne obrazlo\u017ei; (5) ali sodi\u0161\u010de lahko odlo\u010da o ni\u010dnosti pogodbe kot o predhodnem vpra\u0161anju, \u010de je bila ni\u010dnost iste pogodbe po uradni dol\u017enosti \u017ee predmet sodne presoje ob vpisu nepremi\u010dnine v zemlji\u0161ko knjigo, ki je temeljil na tej pogodbi; (6) ali je v primeru to\u017ebe na neupravi\u010deno pridobitev utemeljen zahtevek na pla\u010dilo kupnin in ne zahtevek na pla\u010dilo zneska, za katerega je bila to\u017eena stranka obogatena; (7) ali je to\u017eena stranka v postopku pravo\u010dasno podala ugovor zastaranja v delu, ki se nana\u0161a na glavnico, pri \u010demer je to\u017ee\u010da stranka podala zahtevek na pla\u010dilo kupnine, v ponovljenem postopku po razveljaviti sodbe pa se je izkazalo, da gre za zahtevek zaradi neupravi\u010dene pridobitve, zoper katerega je to\u017ena stranka takoj ugovarjala zastaranje ter ali v primeru, da zahtevek to\u017ee\u010de stranke ni jasen, ugovor zastaranja in postavitev tozadevne trditvene podlage v ponovljenem postopku prestavlja nedopustno novoto in bi morala to\u017eena stranka v takem primeru sodi\u0161\u010du pojasnjevati, zakaj ugovora brez svoje krivde ni mogla podati v prvem postopku; (8) ali je pravilno stali\u0161\u010de prvo in drugostopenjskega sodi\u0161\u010da, da kondikcijski zahtevki iz ni\u010dne pogodbe niso podvr\u017eeni zastaranju; (9) ali je lahko v kondikcijskih zahtevkih glede teka zamudnih obresti pridobitelj, ki je bil nepo\u0161ten, obravnavan bolje kot pridobitelj, ki je bil po\u0161ten, na na\u010din, da obresti, ki so \u017ee dosegle glavnico in ki v skladu z odlo\u010dbo US Up-227/05 prenehajo te\u010di, vseeno te\u010dejo, ker je to\u017ee\u010da stranka to\u017ebeni zahtevek vlo\u017eila kasneje.\n\n4. Predlog je delno utemeljen. \n\n5. Vrhovno sodi\u0161\u010de je ugotovilo, da so glede vpra\u0161anja, opredeljenega v izreku tega sklepa, podani pogoji za dopustitev revizije iz prvega odstavka 367.a \u010dlena Zakona o pravdnem postopku in je zato v tako za\u010drtanem obsegu revizijo dopustilo               (tretji odstavek 367. c \u010dlena istega zakona).",
        "jedro": "Revizija se dopusti glede vpra\u0161anja, ali je sindikat, ustanovljen po sprejemu ustavnih amandmajev IX in XCII k Ustavi SRS (1974) ter pred sprejemom zakonov za njihovo izpeljavo oziroma pred sprejemom Ustave RS, druga civilno pravna oseba po dolo\u010dbi 6. \u010dlena Zakona o prometu z nepremi\u010dninami (1976), za katero veljajo omejitve pri prometu z nepremi\u010dninami, in je zato ni\u010dna pogodba o brezpla\u010dnem prenosu pravice uporabe na nepremi\u010dnini, ki sta jo dne 24. 5. 1990 sklenila \u0160olski center B. in Sindikat A.",
        "odseki": [
            "ali je sindikat",
            "druga civilno pravna oseba po dolo\u010dbi 6",
            " 6. \u010dlena Zakona o prometu z nepremi\u010dninami (U",
            "za katero veljajo omejitve pri prometu z nepremi\u010dninami",
            "inami; (2) ali je pogodba o brezpla\u010dnem prenosu pravice uporabe na nepremi\u010dnin",
            "5",
            " Sindikatom A"
        ]
    },
    {
        "obrazlo\u017eitev": "1. Sodi\u0161\u010de prve stopnje je razsodilo, da se vzdr\u017ei v veljavi sklep o izvr\u0161bi Okrajnega sodi\u0161\u010da v Ljubljani VL 130900/2012 z dne 11. 9. 2012 glede pla\u010dila 10.205,33 EUR ter izvr\u0161ilnih stro\u0161kov. To\u017eenki je nalo\u017eilo pla\u010dilo to\u017eni\u010dinih pravdnih stro\u0161kov.\n\n2. Sodi\u0161\u010de druge stopnje je to\u017eenkino prito\u017ebo zavrnilo.\n\n3. To\u017eenka je vlo\u017eila predlog za dopustitev revizije in predlagala dopustitev revizije glede pravnih vpra\u0161anj:\n\n- ali se za presojo veljavnosti poro\u0161tvene pogodbe solidarnega poroka, ki je potro\u0161nik, namenjene zavarovanju obveznosti kreditojemalca na podlagi potro\u0161ni\u0161ke kreditne pogodbe, uporablja ZPotK-1;\n\n- ali je v nasprotju s 6. \u010dlenom in prvim odstavkom 8. \u010dlena ZPotK-1 sklenjena kreditna pogodba oziroma poro\u0161tvena pogodba solidarnega poroka, ki je potro\u0161nik, ni\u010dna?\n\n4. Pogoji za dopustitev revizije iz prvega odstavka 367. a \u010dlena Zakona o pravdnem postopku (ZPP) niso podani. Zato je Vrhovno sodi\u0161\u010de to\u017eenkin predlog zavrnilo (drugi odstavek 367. c \u010dlena ZPP).",
        "jedro": "Pogoji za dopustitev revizije iz prvega odstavka 367. a \u010dlena ZPP niso izpolnjeni.",
        "odseki": [
            "Pogoji za dopustitev revizije iz prvega odstavka 367"
        ]
    },
    {
        "obrazlo\u017eitev": "1. To\u017eniki so vto\u017eevali pla\u010dilo izgubljenega dobi\u010dka, ki bi ga njihov zapustnik ustvaril, \u010de mu premo\u017eenje ne bi bilo zaplenjeno z neupravi\u010deno obsodbo leta 1945. Pred tem je bilo v nepravdnem postopku odlo\u010deno, da jim mora to\u017eena stranka pla\u010dati dejansko vrednost zaplenjenega premo\u017eenja oziroma od\u0161kodnino v obliki obveznic Republike Slovenije. \n\n2. Sodi\u0161\u010de prve stopnje je razsodilo, da je to\u017eena stranka dol\u017ena to\u017enikom pla\u010dati od\u0161kodnino v skupnem znesku 199.521,63 EUR, in sicer prvi to\u017enici 33.253,60 EUR, drugi to\u017enici 66.507,20 EUR, tretjemu to\u017eniku 11.084,54 EUR, \u010detrtemu to\u017eniku 11.084,54 EUR in petemu to\u017eniku 77.591,75 EUR, skupaj z zakonskimi zamudnimi obrestmi. To\u017eeni stranki je nalo\u017eilo \u0161e pla\u010dilo pravdnih stro\u0161kov to\u017enikov. Ocenilo je, da so bile od\u0161kodnina in obresti v nepravdnem postopku to\u017enikom izpla\u010dane kot odmena za zaplenjeno premo\u017eenje in ne kot izgubljeni dobi\u010dek zaradi nezmo\u017enosti njegove uporabe, do katerega so sicer upravi\u010deni na podlagi 145.c \u010dlena Zakona o izvr\u0161evanju kazenskih sankcij (Ur. l. SRS, \u0161t. 17/78 in naslednji, v nadaljevanju ZIKS).\n\n3. Sodi\u0161\u010de druge stopnje je prito\u017ebi to\u017eene stranke ugodilo in izpodbijano sodbo spremenilo tako, da je to\u017ebeni zahtevek zavrnilo. To\u017enikom je nalo\u017eilo pla\u010dilo stro\u0161kov prito\u017ebenega postopka to\u017eene stranke, glede stro\u0161kov odgovora na prito\u017ebo pa je odlo\u010dilo, da jih to\u017eniki krijejo sami. Zaklju\u010dilo je, da to\u017eniki do povra\u010dila izgubljenega dobi\u010dka niso upravi\u010deni glede na to, da njihovemu pravnemu predniku ob razveljavitvi kazenske sankcije premo\u017eenje ni bilo vrnjeno v naravi, kar tudi pomeni, da z njim, razen v obliki upravljanja z obveznicami, ne bi mogel ustvariti dobi\u010dka, poleg tega pa je od\u0161kodnino za \u0161kodo zaradi neuporabe denarne od\u0161kodnine dobil povrnjeno v obliki obresti od obveznic.\n\n4. Zoper navedeno sodbo so prvi \u0161tirje to\u017eniki vlo\u017eili revizijo zaradi zmotne uporabe materialnega prava. V njej navajajo, da je prito\u017ebeno sodi\u0161\u010de z zavzetim materialnopravnim stali\u0161\u010dem kr\u0161ilo ustavno na\u010delo enakosti vseh dr\u017eavljanov pred zakonom in na\u010delo, da je vsakemu zagotovljeno enako varstvo pravic pred sodi\u0161\u010dem. Vi\u0161je sodi\u0161\u010de lo\u010duje dr\u017eavljane na tiste, ki so imeli sre\u010do in so dobili nepremi\u010dnine vrnjene v last in jim omogo\u010da pridobiti \u0161e od\u0161kodnino iz naslova nezmo\u017enosti uporabe in izgubljenega dobi\u010dka, ter na tiste, ki jim je bilo premo\u017eenje zaplenjeno, dr\u017eava pa ga je odtujila neodpla\u010dno ali odpla\u010dno (kot v konkretnem primeru) in si z njim ustvarila dobi\u010dek. Obveznice nikoli niso adekvatne dejanski vrednosti nepremi\u010dnine. Obresti, in sicer obresti, ki veljajo za vloge na vpogled, niti ne zakonske zamudne obresti, ki se priznavajo denacionalizacijskem upravi\u010dencem, niso nikakr\u0161na od\u0161kodnina za \u0161kodo zaradi neuporabe denarne od\u0161kodnine ali izgubljenega dobi\u010dka. Te obresti so se pripisale od\u0161kodnini, dolo\u010deni za zaplenjeno premo\u017eenje in predstavljajo v postopku ugotovljene vrednosti podr\u017eavljenega premo\u017eenja (tako odlo\u010dba Ustavnega sodi\u0161\u010da Ur. l. RS 101/2001). Od\u0161kodnina, skupaj z obrestmi je bila izpla\u010dana upravi\u010dencu kot odmena za zaplenjeno premo\u017eenje, ki ga ni bilo mogo\u010de vrniti v naravi, in ne kot izgubljeni dobi\u010dek. Da bi bil v tem obdobju ustvarjen dobi\u010dek sta potrdila dva izvedenca razli\u010dnih strok, tako za primer, \u010de bi bilo premo\u017eenje vrnjeno v naravi, kot v primeru, da bi bila od\u0161kodnina izpla\u010dana takoj po pravnomo\u010dnosti odlo\u010dbe o razveljavitvi kazenske sodbe. Po dolo\u010dbi 145.c \u010dlena ZIKS se od\u0161kodninski zahtevki iz naslova katerihkoli izgubljenih dobi\u010dkov po pravilih od\u0161kodninskega prava za \u010das od zaplembe do dneva pravnomo\u010dnosti razveljavitve kazni zaplembe premo\u017eenja ne priznavajo. A contrario se morajo priznavati iz naslova katerihkoli izgubljenih dobi\u010dkov po pravilih od\u0161kodninskega prava po tem obdobju. Torej ne gre zgolj za mo\u017enost uveljavljanja izgubljenega dobi\u010dka v primeru, da je bilo premo\u017eenje vrnjeno v naravi, temve\u010d v katerihkoli drugih  primerih.\n\n5. Revizija je bila po 375. \u010dlenu Zakona o pravdnem postopku (v nadaljevanju ZPP) vro\u010dena to\u017eeni stranki, ki je v odgovoru na revizijo predlagala njeno zavrnitev.\n\n6. Revizije prve to\u017enice, tretjega to\u017enika in \u010detrtega to\u017enika niso dovoljene, revizija druge to\u017enice pa ni utemeljena.\n\n7. Skladno z drugim odstavkom 367. \u010dlena ZPP je revizija dovoljena, \u010de vrednost izpodbijanega dela pravnomo\u010dne sodbe presega 40.000 EUR. \u010ce revizija po tej dolo\u010dbi ni dovoljena, je dovoljena le, \u010de jo v skladu s 367.a \u010dlenom ZPP dopusti sodi\u0161\u010de (dopu\u0161\u010dena revizija).\n\n8. To\u017eniki so navadni sosporniki, saj so kot dedi\u010di upravi\u010denca do vrnitve zaplenjenega premo\u017eenja upravi\u010deni le vsak do njemu pripadajo\u010dega dela (\u017ee razdeljene) terjatve. Pri subjektivni kumulaciji zahtevkov v primeru navadnega sosporni\u0161tva se\u0161tevanje vrednosti po prvem odstavku 41. \u010dlena in petem odstavku 367. \u010dlena ZPP ne pride v po\u0161tev, zato je za presojo dovoljenosti revizije odlo\u010dilna vrednost spornega predmeta za vsakega posameznega to\u017enika. Vrednosti spornega predmeta za prvo to\u017enico, tretjega to\u017enika in \u010detrtega to\u017enika ne presegajo zneska iz drugega odstavka 367. \u010dlena ZPP, prav tako njihove revizije predhodno niso bile dopu\u0161\u010dene. Nedovoljene revizije prve to\u017enice, tretjega to\u017enika in \u010detrtega to\u017enika je bilo treba zato zavre\u010di (377. \u010dlen ZPP).\n\n9. Pravno naravo obresti po petem odstavku 3. \u010dlena ZIOOZP(1) je Vrhovno sodi\u0161\u010de pojasnilo \u017ee v odlo\u010dbi II Ips 628/2003 (enako v II Ips 520/2003), in sicer je poudarilo, da te predstavljajo odmeno za donos denarne vrednosti zaplenjenega premo\u017eenja, saj je upravi\u010denec pravico do vrnitve zaplenjenega premo\u017eenja pridobil \u017ee s pravnomo\u010dnostjo odlo\u010dbe o razveljavitvi kazni zaplembe premo\u017eenja. Obrazlo\u017eilo je, da iz dolo\u010db o tem, da se vi\u0161ina od\u0161kodnine po tretjem odstavku 145. \u010dlena ZIKS dolo\u010di po stanju premo\u017eenja v \u010dasu zaplembe in po vrednosti v \u010dasu izdaje sklepa o vrnitvi, obresti pa se tej glavnici pripi\u0161ejo, jasno izhaja, da od\u0161kodnina za zaplenjeno premo\u017eenje ne zajema le vrednosti samega premo\u017eenja. Pridru\u017eilo se je stali\u0161\u010du Ustavnega sodi\u0161\u010da, zavzetem v odlo\u010dbi U-I-156/99, da je zakonodajalec z drugim in kasnej\u0161im zakonom (ZIOOZP) upravi\u010dencem za obdobje od pravnomo\u010dnosti odlo\u010dbe o razveljavitvi kazni zaplembe premo\u017eenja do izdaje obveznic priznal neke vrste nadomestilo za donos denarne vrednosti zaplenjenega premo\u017eenja. Tako velja, da ZIKS dolo\u010da od\u0161kodnino v vi\u0161ini vrednosti zaplenjenega premo\u017eenja, ZIOOZP pa \u0161e neke vrste od\u0161kodnino za \u0161kodo zaradi neuporabe denarne od\u0161kodnine. V odlo\u010dbi II Ips 2947/2009 pa je bilo izrecno poudarjeno, da se zahtevki iz 145.c \u010dlena ZIKS(2) priznavajo le za nepremi\u010dnine, ki so bile upravi\u010dencem vrnjene v naravi, kot velja za vsebinsko enake zahtevke po drugem odstavku 72. \u010dlena Zakona o denacionalizaciji. \n\n10. V skladu z navedenimi stali\u0161\u010di je o neutemeljenosti zahtevka za povrnitev izgubljenega dobi\u010dka po 145.c \u010dlenu ZIKS s strani to\u017enikov, katerim je bilo zaplenjeno premo\u017eenje vrnjeno v obliki obveznic Republike Slovenije, pravilno presodilo sodi\u0161\u010de druge stopnje in so nasprotna revizijska zavzemanja neutemeljena. Glede na revizijske o\u010ditke o neenaki obravnavi posameznih vrst upravi\u010dencev pa je treba na koncu \u0161e pojasniti, da so posamezne vrste zaplenjenega premo\u017eenja oziroma oblike vra\u010danja zaplenjenega premo\u017eenja razli\u010dne, zaradi \u010desar upravi\u010denci do vrnitve zaplenjenega premo\u017eenja \u017ee po naravi stvari ne morejo biti v enakem polo\u017eaju. \n\n11. Revizija v dovoljenem delu torej ni utemeljena zato jo je Vrhovno sodi\u0161\u010de zavrnilo (378. \u010dlen ZPP).\n\n12. Izrek o stro\u0161kih revizijskega postopka temelji na dolo\u010dbah 165. in 154. \u010dlena ZPP. Prvi \u0161tirje to\u017eniki nosijo svoje stro\u0161ke revizijskega postopka sami, saj z revizijo niso uspeli. To\u017eeni stranki pa morajo povrniti stro\u0161ke, ki jih je imela zaradi vlo\u017eitve odgovora na njegovo revizijo, saj je odgovor prispeval k vzpostavitvi kontradiktornosti na revizijski stopnji. Vi\u0161ina teh stro\u0161kov je odmerjena v skladu z Odvetni\u0161ko tarifo in zna\u0161a 1.186,74 EUR.\n\n---.---\n\n\n    Op. \u0161t. (1):    Peti odstavek 3. \u010dlena Zakona o izdaji obveznic za pla\u010dilo od\u0161kodnine za zaplenjeno premo\u017eenje zaradi razveljavitve kazni zaplembe premo\u017eenja (ZIOOZP) dolo\u010da, da za \u010das od pravnomo\u010dnosti odlo\u010dbe o razveljavitvi kazni zaplembe premo\u017eenja in dolo\u010ditvi vi\u0161ine od\u0161kodnine za zaplenjeno premo\u017eenje do izdaje obveznic pripadajo upravi\u010dencem obresti v vi\u0161ini, ki velja za vloge na vpogled pri treh najve\u010djih bankah po dele\u017eu var\u010devalcev. Te obresti se pripi\u0161ejo od\u0161kodnini, navedeni v pravnomo\u010dni odlo\u010dbi. \n\n\n    Op. \u0161t. (2):   Po dolo\u010dbi 145.c \u010dlena ZIKS se v zadevah iz 145.a \u010dlena tega zakona od\u0161kodninski zahtevki iz naslova nemo\u017enosti uporabe oziroma upravljanja premo\u017eenja ter iz naslova vzdr\u017eevanja nepremi\u010dnin in iz naslova katerihkoli izgubljenih dobi\u010dkov po pravilih od\u0161kodninskega prava za \u010das od zaplembe premo\u017eenja do dneva pravnomo\u010dnosti razveljavitve kazni zaplembe premo\u017eenja ne priznajo. \u010clen 145.a ZIKS ureja zadeve, v katerih je bila na podlagi izrednih pravnih sredstev razveljavljena kazen zaplembe premo\u017eenja, izre\u010dena v kazenskih postopkih, ki so bili pravnomo\u010dno kon\u010dani do 31. 12. 1958.",
        "jedro": "To\u017enikom, katerim je bilo zaplenjeno premo\u017eenje vrnjeno v obliki obveznic Republike Slovenije, se zahtevki iz 145.c \u010dlena ZIKS ne priznajo.",
        "odseki": [
            "To\u017enikom",
            "katerim je bilo zaplenjeno premo\u017eenje vrnjeno v obliki obveznic Republike Slovenije",
            "se zahtevki iz 145"
        ]
    },
    {
        "obrazlo\u017eitev": "1. Sodi\u0161\u010de prve stopnje je ugotovilo, da obstaja terjatev to\u017enice do to\u017eenke v vi\u0161ini 21.997,54 EUR in da ne obstaja terjatev to\u017eenke do to\u017enice. To\u017eenki je nalo\u017eilo pla\u010dilo 21.997,54 EUR z zakonskimi zamudnimi obrestmi od 10. 10. 2015 dalje. V prese\u017eku je to\u017ebeni zahtevek zavrnilo. Odlo\u010dilo je \u0161e o pravdnih stro\u0161kih.\n\n2. Sodi\u0161\u010de druge stopnje je delno ugodilo prito\u017ebama pravdnih strank in izpodbijano sodbo spremenilo tako, da je ugotovljeno terjatev to\u017enice do to\u017eenke zvi\u0161alo na 41.900,07 EUR in ta znesek to\u017eenki nalo\u017eilo v pla\u010dilo. Terjatev to\u017eenke do to\u017enice je zneskovno opredelilo (ni pa spremenilo ugotovitve, da ne obstaja). V preostanku je prito\u017ebi zavrnilo. Prilagodilo je odlo\u010ditev o pravdnih stro\u0161kih in odlo\u010dilo \u0161e o prito\u017ebenih stro\u0161kih.\n\n3. Zoper sodbo sodi\u0161\u010da druge stopnje je to\u017eenka vlo\u017eila predlog za dopustitev revizije, v katerem zatrjuje bistvene kr\u0161itve dolo\u010db postopka in zmotno uporabo materialnega prava. Predlaga dopustitev revizije glede \u0161tirih vpra\u0161anj, katerih pomembnost utemeljuje z zagotovitvijo pravne varnosti, enotne uporabe prava in razvojem prava preko sodne prakse. Zatrjuje odsotnost sodne prakse Vrhovnega sodi\u0161\u010da.\n\n4. Predlog je deloma utemeljen.\n\n5. Pogoji za dopustitev revizije iz prvega odstavka 367.a \u010dlena Zakona o pravdnem postopku (v nadaljevanju ZPP) so izpolnjeni glede vpra\u0161anj, navedenih v izreku tega sklepa. Vrhovno sodi\u0161\u010de je zato revizijo v tem obsegu dopustilo.\n\n6. Vrhovno sodi\u0161\u010de je odlo\u010dalo v senatu vrhovnih sodnice in sodnikov, ki so navedeni v uvodu sklepa. Odlo\u010dbo je sprejelo soglasno (sedmi odstavek 324. \u010dlena ZPP).",
        "jedro": "Revizija se dopusti glede vpra\u0161anj:\n\n1. Ali je sodi\u0161\u010de druge stopnje pravilno uporabilo materialno pravo (18. \u010dlen Zakona o obveznih zavarovanjih v prometu), ko je odlo\u010dilo, da je to\u017ee\u010da stranka kot zavod pokojninskega in invalidskega zavarovanja upravi\u010dena terjati od to\u017eene stranke celotne izpadle kapitalizirane prispevke za pokojninsko in invalidsko zavarovanje za obdobje od \u0161kodnega dogodka do dne, ko bi pokojni izpolnil pogoje za pridobitev pravice do starostne pokojnine,\n\n\n2. Ali sta sodi\u0161\u010di prve in druge stopnje pravilno uporabili materialno pravo pri presoji pomena izvensodnih poravnav in vpliva pla\u010dil od\u0161kodnine v skupnem znesku 19.331,60 EUR, izvedenih na podlagi teh poravnav, na vi\u0161ino prisojene terjatve,\n\n\n3. Ali je sodi\u0161\u010de druge stopnje pravilno uporabilo dolo\u010dbe pravdnega postopka, ko je zaklju\u010dilo, da je prepozna trditev, da iz izvensodnih poravnav izhaja, da je poravnana celotna \u0161koda do konca leta 2012.",
        "odseki": [
            "2",
            "07 EUR",
            "3"
        ]
    },
    {
        "obrazlo\u017eitev": "Sodi\u0161\u010de prve stopnje je ugodilo to\u017ebenemu zahtevku in razsodilo, da je kupoprodajna pogodba, s katero je prva to\u017eena stranka prodala parc.\u0161t. 1120/38 P.L., M.H. in drugemu to\u017eencu, glede slednjega ni\u010dna. Drugemu to\u017eencu je nalo\u017eilo izstavitev ustrezne zemlji\u0161koknji\u017ene listine, prvi to\u017eeni stranki pa vrnitev kupnine v znesku 6.966,00 Sit z zamudnimi obrestmi. Ugotovilo je, da je razlog za ni\u010dnost pogodbe v kr\u0161itvi dolo\u010dbe 3. odst. 62. \u010dl. zakona o kmetijskih zemlji\u0161\u010dih v zvezi z 8. \u010dl. zakona o prometu z nepremi\u010dninami. Aktivna legitimacija to\u017ee\u010de stranke pa je podana na podlagi dolo\u010dbe 10. \u010dl. zakona o prometu z nepremi\u010dninami, po kateri javni pravobranilec izpodbija pogodbo, s katero dru\u017ebena pravna oseba prenese nepremi\u010dnino na ob\u010dana, dru\u0161tvo ali drugo civilno pravno osebo, ali jo od nje pridobi za ceno, ki je ni\u017eja ali vi\u0161ja od prometne vrednosti. V zvezi s to dolo\u010dbo je aktivna legitimacija javnega pravobranilca, ko gre za uveljavljanje ni\u010dnosti, sama po sebi umevna.\n\nSodi\u0161\u010de druge stopnje je zavrnilo prito\u017ebo prve to\u017eene stranke in potrdilo sodbo prve stopnje. Glede aktivne legitimacije javnega pravobranilca je zavzelo stali\u0161\u010de, da ta izhaja iz \u0161tevilnih dolo\u010db zakona o kmetijskih zemlji\u0161\u010dih, posebej tudi iz 35. \u010dl. tega zakona. Proti tej sodbi vlaga revizijo prva to\u017eena stranka. Uveljavlja revizijski razlog bistvene kr\u0161itve dolo\u010db pravdnega postopka po 10. t\u010d. drugega odst. 354. \u010dl. ZPP. Revizijskemu sodi\u0161\u010du predlaga, da izpodbijani sodbi razveljavi in to\u017ebo zavr\u017ee, podrejeno, da razveljavi sodbo druge stopnje in vrne zadevo temu sodi\u0161\u010du v novo odlo\u010danje. Opozarja na vlogo javnega pravobranilca kot zakonitega zastopnika dru\u017ebenopoliti\u010dnih skupnosti. Kot samostojna stranka sme nastopati samo na podlagi posebnih predpisov, ko gre za razveljavljanje izpodbojnih pogodb, ne ko gre za uveljavljanje ni\u010dnosti. Navaja \u0161e, da je to\u017ee\u010da stranka sporno pogodbo potrdila, s to\u017ebo v tej zadevi pa prihaja v nasprotje z lastnimi dejanji.\n\nTo\u017ee\u010da stranka na revizijo ni odgovorila in Javni to\u017eilec Republike Slovenije se o njej ni izjavil (3. odst. 390. \u010dl. ZPP).\n\nRevizija je utemeljena.\n\nJavni pravobranilec je samostojni organ dru\u017ebenopoliti\u010dne skupnosti, ki zastopa dru\u017ebenopoliti\u010dno skupnost, njene organe, organizacije in sklade, ki so pravne osebe ter krajevne skupnosti, pred sodi\u0161\u010di in drugimi organi glede njihovih premo\u017eenjskih pravic in koristi ter izvr\u0161uje druge pravice in dol\u017enosti, dolo\u010dene z zakonom (2. \u010dl. zakona o javnem pravobranilstvu Ur. l. SRS \u0161t. 19/76 - 5/91). Javni pravobranilec je zastopnik navedenih pravnih oseb, sam pa nima sposobnosti biti stranka v pravdnem postopku, razen kadar mu zakon tako sposobnost izrecno podeli (1. in 2. odst. 77. \u010dl. ZPP). V tej zadevi uveljavlja javni pravobranilec ni\u010dnost prodajne pogodbe iz dveh razlogov: zaradi kr\u0161itve dolo\u010dbe 5. odst. 2. \u010dl. zakona o spremembah in dopolnitvah zakona o kmetijskih zemlji\u0161\u010dih (Ur. l. RS \u0161t. 5/91 in zaradi kr\u0161itve 3. odst. 62. \u010dl. zakona o kmetijskih zemlji\u0161\u010dih (pre\u010di\u0161\u010deno besedilo Ur. l. SRS \u0161t. 17/86; ta dolo\u010dba s kasnej\u0161imi spremembami in dopolnitvami Ur. l. 9/90 in 5/91 ni bila spremenjena - v nadaljevanju ZKZ), v zvezi z 8. \u010dl. zakona o prometu z nepremi\u010dninami (Ur. l. SRS \u0161t. 19/76 in 42/86 - v nadaljevanju ZPN). Za uveljavljanje ni\u010dnosti po prvem od navedenih razlogov je javni pravobranilec upravi\u010den po dolo\u010dbi tretjega odst. 3. \u010dl. navedene novele ZKZ, za uveljavljanje drugega ni\u010dnostnega razloga pa javnemu pravobranilcu ne daje upravi\u010denja nastopati kot stranka niti ZNP, niti ZKZ, niti 109. \u010dl. ZOR. Po dolo\u010dbah ZPN in ZKZ nastopa javni pravobranilec kot stranka samo, ko gre za izpodbijanje pogodb iz razlogov, ki so posebej navedeni v posameznih dolo\u010dbah teh zakonov. Teh pravic ni mogo\u010de \u0161iriti na druge primere, tudi ne, ko gre za uveljavljanje ni\u010dnosti po 8. \u010dl. ZPN oz. 62. \u010dl. ZKZ.\n\nPo 109. \u010dl. ZOR se lahko na ni\u010dnost sklicuje zainteresirana oseba. Javni pravobranilec pa ni oseba, zato tudi ni upravi\u010den nastopati kot stranka v sporih zaradi ugotavljanja ni\u010dnosti in odpravljanja njenih posledic.\n\nOsnovna funkcija javnega pravobranilca je zastopanje. Kot stranka nastopa pravobranilec samo izjemoma, tedaj pa lahko tudi proti subjektom, ki jih sicer po zakonu zastopa. Prav ta okolnost narekuje dodatno strogost pri interpretaciji zakonskih dolo\u010db, na podlagi katerih javni pravobranilec nastopa kot pravdna stranka. Zato ni pravilno sklepanje, da upravi\u010denje za izpodbijanje pogodb zaradi natan\u010dno dolo\u010denih razlogov pomeni hkrati tudi upravi\u010denje za uveljavljanje ni\u010dnosti iz drugih razlogov, ki jih zakon posebej ne dolo\u010da. Taka razlaga bi pomenila \u0161irjenje z zakonom dolo\u010denih izjem in zato ni utemeljena. Javni pravobranilec torej ne more sam kot stranka uveljavljati ni\u010dnosti pogodbe iz razloga, ker niso bila upo\u0161tevani predpisi o prodaji nepremi\u010dnin na dra\u017ebi.\n\nVendar pa to\u017ee\u010da stranka uveljavlja tudi ni\u010dnostni razlog po petem odstavku 2. \u010dl. novele ZKZ iz l. 1991 s trditvijo, da pomeni izpodbijana pogodba nedovoljeno privatizacijo kmetijskega zemlji\u0161\u010da. V tem primeru gre za ni\u010dnost, \u010de gre za kr\u0161itev prisilnih predpisov (103. \u010dl. ZOR). S tem se sodi\u0161\u010di doslej nista ukvarjali, \u010deprav je za odlo\u010ditev o to\u017ebenem zahtevku odlo\u010dilen prav odgovor na to vpra\u0161anje. Ta ni\u010dnostni razlog lahko javni pravobranilec uveljavlja kot stranka na podlagi dolo\u010dbe 3. odst. 3. \u010dl. navedene novele ZKZ in to samo v prekluzivnem roku treh mesecev.\n\nV nadaljevanju postopka bo torej treba ugotoviti, ali predstavlja izpodbijana pogodba nedovoljeno privatizacijo. V skladu s tem bo treba o stvari na novo odlo\u010diti.\n\nOdlo\u010ditev revizijskega sodi\u0161\u010da temelji na 1. odst. 394. \u010dl. ZPP.",
        "jedro": "Javni pravobranilec nastopa kot stranka, ko gre za izpodbijanje pogodb samo v primerih, ki so posebej navedeni v zakonu. Teh pravic ni mogo\u010de \u0161iriti na druge primere, tudi ne, ko gre za uveljavljanje ni\u010dnosti.\n\nPo 109. \u010dl. ZOR se lahko na ni\u010dnost sklicuje zainteresirana oseba. Javni pravobranilec ni oseba, je organ dru\u017ebenopoliti\u010dne skupnosti, zato ni upravi\u010den nastopati kot stranka v sporih zaradi ugotavljanja ni\u010dnosti in odpravljanja njenih posledic.",
        "odseki": [
            "avni pravobranilec nastopa kot pravdna ",
            " ki so posebej navedeni v posam",
            "Teh pravic ni mogo\u010de \u0161iriti na druge primere",
            "tudi ne",
            "ko gre za uveljavljanje ni\u010dnosti",
            "Po 109",
            "\u010dl",
            "ZOR se lahko na ni\u010dnost sklicuje zainteresirana oseba",
            "vni pravobranilec pa ni oseb",
            "ni organ dru\u017ebenopoliti\u010dne skupnosti",
            "tudi ni upravi\u010den nastopati kot stranka v sporih zaradi ugotavljanja ni\u010dnosti in odpravljanja njenih posledic"
        ]
    },
    {
        "obrazlo\u017eitev": "Sodi\u0161\u010de prve stopnje je zavrnilo primarni zahtevek zoper obe to\u017eeni stranki za solidarno pla\u010dilo zneska 3,237.500 SIT zavarovalnine in prvi podrejeni to\u017ebeni zahtevek zoper obe to\u017eeni stranki za solidarno pla\u010dilo tolarske protivrednosti 18.169 evrov zavarovalnine. Zavrnilo je tudi drugi podrejeni to\u017ebeni zahtevek zoper drugo to\u017eeno stranko zaradi pla\u010dila od\u0161kodnine 3,237.500 SIT, ugodilo pa je tretjemu podrejenemu zahtevku zoper drugo to\u017eeno stranko za pla\u010dilo od\u0161kodnine 4,018,168 SIT s 13,5% obrestmi od 1.1.2002 do 27.6.2003, od 28.6.2003 dalje do pla\u010dila pa v vi\u0161ini zakonskih zamudnih obresti. Drugi to\u017eeni stranki je nalo\u017eilo povrnitev pravdnih stro\u0161kov to\u017enici, tej pa je nalo\u017eilo povrnitev pravdnih stro\u0161kov prvi to\u017eeni stranki.\n\nSodi\u0161\u010de druge stopnje je prito\u017ebi to\u017ee\u010de stranke in druge to\u017eene stranke zavrnilo in v izpodbijanih delih potrdilo prvostopenjsko sodbo.\n\nTo\u017ee\u010da stranka je zoper sodbo sodi\u0161\u010da druge stopnje vlo\u017eila revizijo. Uveljavlja revizijska razloga bistvene kr\u0161itve dolo\u010db pravdnega postopka in zmotne uporabe materialnega prava. V reviziji navaja, da sta si sodi\u0161\u010di podrejenost to\u017ebenih zahtevkov napa\u010dno razlagali.\n\n\n Podrejeni to\u017ebeni zahtevek pod II. je bil usmerjen na od\u0161kodnino zoper obe to\u017eeni stranki. Nadaljni podrejeni to\u017ebeni zahtevek pod III. je bil postavljen za pla\u010dilo zavarovalnine zoper drugo to\u017eeno stranko, \"vklju\u010dno od\u0161kodnino, ki je enaka zahtevku pod IV\". O drugem podrejenem to\u017ebenem zahtevku v izpodbijanih sodbah ni odlo\u010dilnih razlogov, zato se ne moreta preizkusiti, kar predstavlja bistveno kr\u0161itev dolo\u010db postopka po 14. to\u010dki drugega odstavka 339. \u010dlena ZPP. Sodi\u0161\u010di sta napa\u010dno uporabili materialno pravo, ko nista upo\u0161tevali ponudbe, ki sta jo v tipski obliki pripravili obe to\u017eeni stranki in kjer iz logotipa na ponudbi izhaja, da je prva to\u017eena stranka ozna\u010dena kot nosilec ponudbe, druga to\u017eena stranka pa kot posrednik. Obe stranki sta tako nastopali v pravnem prometu s firmo in blagovno znamko, ki je lahko povzro\u010dila zmedo in nejasnost. Obe sta tako kr\u0161ili tedaj veljavni zakon o podjetjih, zaradi \u010desar odgovarjata za \u0161kodo tistim uporabnikom storitev, ki se nanje sklicujejo. Tak\u0161no dolo\u010dilo je tudi v na\u010delnih dolo\u010dbah Zakona o obligacijskih razmerjih. Zato je revizija zoper podrejeni to\u017ebeni zahtevek, kjer sta obe to\u017eeni stranki solidarno odgovorni za \u0161kodo, ki je enaka zavarovalnini, utemeljena.\n\nProti obsodilnemu delu sodbe je vlo\u017eila revizijo druga to\u017eena stranka B. A. (prej B. B.) in uveljavlja revizijska razloga zmotne uporabe materialnega prava ter bistvene kr\u0161itve dolo\u010db pravdnega postopka. V reviziji navaja, da ni podana aktivna legitimacija to\u017enice in tudi ne pasivna legitimacija druge to\u017eene stranke. To\u017enica je prvotni ugotovitveni to\u017ebeni zahtevek preoblikovala v dajatvenega, v spremembo to\u017ebe pa druga to\u017eenka nikoli ni privolila. To\u017eni\u010dino ravnanje je bilo tudi prepozno, upo\u0161tevaje zastaralne roke, zato je to\u017ee\u010da stranka tudi prekludirana. Ponudba je bila sestavljena 14.9.1992, od\u0161kodninski zahtevek zoper drugo to\u017eeno stranko pa je bil podan \u0161ele 11.3.2004. To\u017ee\u010da stranka tudi ni pojasnila, na osnovi kak\u0161nega izra\u010duna naj bi bila druga to\u017eena stranka dol\u017ena poravnati znesek 4,018.168 SIT. To\u017enica ni opredelila datumov, od katerih terja obresti, pa\u010d pa je to storilo sodi\u0161\u010de ter je tako glede vi\u0161ine obrestne mere, kot tudi glede rokov za pla\u010dilo zamudnih obresti preseglo to\u017ebeni zahtevek, kar je bistvena kr\u0161itev dolo\u010db pravdnega postopka. Sicer pa je prito\u017ebeno sodi\u0161\u010de neutemeljeno zavrnilo ugovor zastaranja, saj je zastaralni rok za spremenjen to\u017ebeni zahtevek pet let. Materialnopravno zmotna pa je ugoditev to\u017ebenemu zahtevku to\u017ee\u010de stranke, ki naj bi bila v zavarovalnem razmerju s to\u017eenima strankama. Sodi\u0161\u010de sploh ni ugotovilo, ali je zavarovalno razmerje z Zavarovalnico A. d.d. nastalo. Izreklo je, da je zavezana k pla\u010dilu druga to\u017eena stranka, ki naj bi bila posrednik pri sklenitvi zavarovalnega razmerja, a zgolj na osnovi indicev, da bi lahko omogo\u010dila, da bi nepoobla\u0161\u010dene osebe imele v rokah ponudbo za sklenitev zavarovalnega razmerja. Pri tem je prezrla, da je na ponudbi navedena kot sklenitelj zavarovanja Zavarovalnica A. Ker pa sklenitelj zavarovanja, pravna oseba L. d.o.o., ni pla\u010dal zavarovalne premije, ni zavarovalnega kritja. Posredovanje ponudbe druge to\u017eene stranke, ki sicer ni izkazano v dokaznem postopku, ne daje osnove za utemeljenost pasivne legitimacije druge to\u017eene stranke, \u010de ni pasivno legitimirana prva to\u017eena stranka. Sodi\u0161\u010di sploh nista odgovorili na temeljno vpra\u0161anje, v kak\u0161nem razmerju sta si bili to\u017eenki v \u010dasu nastanka obravnavanega pravnega razmerja. Potrebno bi bilo razjasniti ali je druga to\u017eenka delovala kot posrednik ali pa kot prvoto\u017eenkin poobla\u0161\u010denec. Na izstavljeni ponudbi za sklenitev \u017eivljenjskega zavarovanja je navedena Zavarovalnica A. d.d. in kot posrednik B. B. in \u010de ni podana odgovornost prve, ker ni prejela ponudbe, ne more biti podana odgovornost druge to\u017eene stranke, ki tudi ni prejela ponudbe, saj je bila samo posrednik. Zato druga to\u017eena stranka predlaga razveljavitev izpodbijanih sodb.\n\nPo 375. \u010dlenu Zakona o pravdnem postopku (ZPP, Uradni list RS, \u0161t. 26/99 in 96/2002) sta bili reviziji vro\u010deni nasprotnima strankama, ki nanju nista odgovorili in Vrhovnemu dr\u017eavnemu to\u017eilstvu Republike Slovenije.\n\nRevizija to\u017ee\u010de stranke ni utemeljena.\n\nRevizija druge to\u017eene stranke je delno utemeljena samo glede teka zamudnih obresti.\n\nMed pravdnim postopkom je to\u017enica spreminjala to\u017ebene zahtevke. Na koncu je postavila primarni to\u017ebeni zahtevek za pla\u010dilo zneska 3,237.500 SIT in \u0161e tri podrejene to\u017ebene zahtevke (tretji odstavek 182. \u010dlena ZPP). S sodbama ni\u017ejih sodi\u0161\u010d je ugodeno zadnjemu od teh, primarni in prvi ter drugi podrejeni to\u017ebeni zahtevek pa sta bila zavrnjena. To\u017eni\u010dine revizijske trditve, s katerimi vztraja pri od\u0161kodninskem zahtevku zoper prvo to\u017eeno stranko (zavarovalnico) so neutemeljene, ker to\u017ee\u010da stranka to\u017ebenega zahtevka zaradi pla\u010dila od\u0161kodnine proti prvi to\u017eeni stranki ni postavila. Ne dr\u017ei njena navedba, da sta si ni\u017eji sodi\u0161\u010di podrejenost to\u017ebenih zahtevkov napa\u010dno razlagali. Po presoji revizijskega sodi\u0161\u010da sta razlagali zahtevke to\u017ee\u010de stranke tako, kot jih je to\u017ee\u010da stranka sama postavila in obrazlo\u017eila. Revizijsko sodi\u0161\u010de v celoti pritrjuje ni\u017ejima sodi\u0161\u010dema, da je to\u017enica uveljavljala primarni in prvi podrejeni to\u017ebeni zahtevek zoper obe to\u017eeni stranki zaradi pla\u010dila zavarovalnine iz zavarovalnega razmerja, drugi in tretji podrejeni to\u017ebeni zahtevek pa samo zoper drugo to\u017eeno stranko zaradi pla\u010dila od\u0161kodnine. O vsem tem so natan\u010dni in podrobni razlogi v sodbah ni\u017ejih sodi\u0161\u010d, zato je o\u010ditek bistvene kr\u0161itve dolo\u010db pravdnega postopka zaradi pomanjkanja razlogov neutemeljen. Ker zoper prvoto\u017eeno stranko ni bil vlo\u017een to\u017ebeni zahtevek za pla\u010dilo od\u0161kodnine, ampak le za pla\u010dilo zavarovalnine, ki je temeljil na druga\u010dni dejanski in pravni podlagi, in se je izkazal za neutemeljenega, je torej zmotno \u0161e nadaljnje vztrajanje to\u017ee\u010de stranke pri od\u0161kodninskem zahtevku zoper prvo to\u017eeno stranko. Ker takega zahtevka ni postavila, je povsem odve\u010d revizijsko utemeljevanje tega od\u0161kodninskega zahtevka na podlagi dolo\u010db Zakona o podjetjih.\n\nRevizijsko sodi\u0161\u010de torej ugotavlja, da v reviziji to\u017ee\u010de stranke navedeni revizijski razlogi niso podani, zaradi \u010desar je bilo treba revizijo to\u017ee\u010de stranke po 378. \u010dlenu ZPP zavrniti.\n\nRevizijske trditve druge to\u017eene stranke so prete\u017eno neutemeljene. Ta stranka ponavlja svoje prito\u017ebene trditve, na katere je prito\u017ebeno sodi\u0161\u010de odgovorilo. Razlogom izpodbijane sodbe o neutemeljenosti trditev o prekluziji, zastaranju, napa\u010dnih legitimacijah in bistvenih kr\u0161itvah dolo\u010db pravdnega postopka, revizijsko sodi\u0161\u010de pritrjuje.\n\nVse revizijske navedbe druge to\u017eene stranke o prvotnem ugotovitvenem to\u017ebenem zahtevku so brezpredmetne, saj je to\u017enica namesto tega kasneje postavila dajatvene to\u017ebene zahtevke. Pri tem ni bila prekludirana, kot zmotno trdi revident, saj je sprememba to\u017ebe mogo\u010da do konca glavne obravnave (prvi odstavek 184. \u010dlena ZPP). Tudi postavitev povsem novega zahtevka pomeni spremembo to\u017ebe, zato zanjo velja vse, kar je o tem navedlo prito\u017ebeno sodi\u0161\u010de. S procesnega vidika pa je zmotno stali\u0161\u010de druge to\u017eene stranke, da bi to\u017ee\u010da stranka popolnoma drug zahtevek lahko vlo\u017eila \u0161ele, ko bi bilo ugotovljeno, ali je nastalo zavarovalno razmerje med pravdnima strankama. Pritrditi je stali\u0161\u010du izpodbijane sodbe, da je prvostopenjsko sodi\u0161\u010de dejansko dovolilo spremembo to\u017ebe (prvi odstavek 185. \u010dlena ZPP), neizdaja posebnega sklepa o tem pa ne predstavlja bistvene kr\u0161itve dolo\u010db pravdnega postopka iz 1. to\u010dke 339. \u010dlena ZPP, saj druga to\u017eena stranka ni niti navedla, kako bi lahko ta okoli\u0161\u010dina vplivala na zakonitosti in pravilnost sodbe. Vse revizijske trditve o prekluziji so torej neutemeljene, tudi tiste, v katerih pravno nenatan\u010dno dejansko govori o zastaranju od\u0161kodninske terjatve. Odlo\u010dilno je, da druga to\u017eena stranka v postopku na prvi stopnji ni pravo\u010dasno postavila ugovora zastaranja, pri katerem je potrebno navajanje dolo\u010denih dejstev, glede katerih pa velja \u010dasovna omejitev v smislu 286. \u010dlena in 337. \u010dlena ZPP. Ker pravo\u010dasnega ustrezno obrazlo\u017eenega ugovora zastaranja ni bilo, druga to\u017eena stranka tudi v reviziji s trditvami o zastaranju terjatev ne more uspeti.\n\nRevident zatrjuje tudi kr\u0161itve postopka, \u010de\u0161 da v izpodbijani sodbi ni razlogov o vseh odlo\u010dilnih dejstvih. Temu ni pritrditi. V sodbah je pojasnjen znesek od\u0161kodnine 4,018.168 SIT, podlaga za to odlo\u010ditev pa so navedbe to\u017ee\u010de stranke v pripravljalnih spisih z dne 8.3.2004 in 11.3.2004. Neskladna z dejstvi je tudi revizijska trditev, da se sodi\u0161\u010de ni izreklo o obstoju zavarovalnega razmerja in ni odgovorilo, v kak\u0161nem razmerju sta bili to\u017eeni stranki. Jasno je obrazlo\u017eeno, da zavarovalno razmerje v obravnavani zadevi ni nastalo, druga to\u017eena stranka pa je bila v razmerju do prve to\u017eene stranke posrednik, kar pa v zvezi z obsodilnim delom sodbe ni bilo odlo\u010dilno.\n\nV zvezi z o\u010ditkom zmotne uporabe materialnega prava je treba opozoriti na odlo\u010dilne okoli\u0161\u010dine dejanskega stanja, kakr\u0161nega sta ugotovili ni\u017eji sodi\u0161\u010di. Po 901. \u010dlenu Zakona o obligacijskih razmerjih (ZOR, Uradni list SFRJ, \u0161t. 29/78-57/89) in po 2. \u010dlenu splo\u0161nih pogojev Zavarovalnice A. o \u017eivljenjskem zavarovanju se je sklepala zavarovalna pogodba za \u017eivljenjsko zavarovanje s pisno ponudbo sklenitelja zavarovanja zavarovalnici, ki je v roku 8 dni po prejemu lahko odklonila ponudbo. \u010ce v tem roku zavarovalnica ponudbe ni odklonila, se je \u0161telo, da je ponudba sprejeta in da je zavarovalna pogodba sklenjena. Zavarovalne ponudbe na formularjih so skleniteljem zavarovanja sestavljali zastopniki zavarovalnice in izpolnjene ter podpisane ponudbe dostavljali zavarovalnici. V letu 1992 je kot posrednik nastopal pravni prednik druge to\u017eene stranke B. B., zavarovalni\u0161ko posredovanje d.o.o.,, oziroma njegovi pogodbeni sodelavci. Ti so posedovali formularje ponudb za sklenitev \u017eivljenjskega zavarovanja, na katerih sta bila logotipa Zavarovalnice A. in B. B.\n\nNi\u017eji sodi\u0161\u010di sta ugotovili, da je dne 14.9.1992 pri\u0161el k zakoncema C. C., se predstavil kot zastopnik obeh to\u017eenih strank in se dogovoril z obema, da posreduje za sklenitev \u017eivljenjskih zavarovanj obeh zakoncev. Izpolnil je dva formularja ponudbe z obema logotipoma s skleniteljem zavarovanja L. d.o.o. in z zavarovancem A. H. ter upravi\u010denko za primer smrti J. H. (ter drugo ponudbo za zavarovanko J. H. ter z upravi\u010dencem A. H.). Na ponudbah, kjer naj bi bil za\u010detek zavarovanja dne 1.10.1992, so podpisi zavarovanca, sklenitelja zavarovanja in zastopnika C. C. Teh ponudb za sklenitev \u017eivljenjskega zavarovanja C. C. ni posredoval zavarovalnici.\n\nDne 14.10.1992 je A. H. umrl v prometni nesre\u010di, to\u017enica pa je v tem postopku zahtevala izpla\u010dilo zavarovalnine, podrejeno pa od\u0161kodnine.\n\nZaradi ugotovitve, da zavarovalna ponudba sklenitelja zavarovanja L. d.o.o., zavarovanca A. H. in upravi\u010denke J. H. ni prispela k zavarovalnici, sta ni\u017eji sodi\u0161\u010di presodili, da zavarovalna pogodba ni bila sklenjena. Zato ni bilo podlage za izpla\u010dilo zavarovalnine to\u017enici. Vzrok za to je nepravilno ravnanje druge to\u017eene stranke, ki je to\u017enici povzro\u010dila \u0161kodo, ki je enaka zavarovalnini, ki bi jo to\u017enica prejela, \u010de bi bila sklenjena pogodba. Iz navedenega izhaja, da so neutemeljene revizijske trditve v zvezi z aktivno in pasivno legitimacijo. To\u017enica je v tem postopku aktivno legitimirana kot o\u0161kodovanka, ki bi bila upravi\u010dena do zavarovalnine, druga to\u017eena stranka pa je pasivno legitimirana kot povzro\u010diteljica \u0161kode.\n\nNi\u017eji sodi\u0161\u010di sta ugotovili od\u0161kodninsko odgovornost druge to\u017eene stranke. Kot pravna oseba, ki se je poklicno ukvarjala z dejavnostjo posredni\u0161tva, bi morala ravnati s profesionalno skrbnostjo, po pravilih stroke in po obi\u010dajih. Njena dol\u017enost je bila predvideti mo\u017ene negativne posledice dolo\u010denega ravnanja. Ugotovljeno je, da je zanjo delovalo okrog 5.000 sodelavcev na terenu, ki so poslovali s strankami, pri \u010demer ti sodelavci niso imeli nobenih posebnih izkaznic ali drugih identifikacijskih znakov, ampak so se izkazali z originalnimi obrazci ponudb za sklenitev \u017eivljenjskega zavarovanja. Druga to\u017eena stranka je organizirala seminarje za sodelavce, ki se jih je udele\u017eil vsak zainteresirani, na teh seminarjih pa je bilo dostopno gradivo, med katerim so bile tudi originalne ponudbe za sklenitev \u017eivljenjskega zavarovanja. Tu je druga to\u017eena stranka ravnala malomarno in je omogo\u010dala osebam, ki pozneje niso sklenile z njo pogodbo o sodelovanju, kontaktiranje z interesenti za sklenitev zavarovanja. Ponudbe je razdeljevala brez nadzora, \u010deprav bi ob ustrezni skrbnosti lahko predvidevala, da z originalnimi obrazci lahko pride do zlorab. Z malomarnim nadzorom nad mre\u017eo sodelavcev in nad tem, kdo razpolaga z originalnimi obrazci ponudb za sklenitev \u017eivljenjskega zavarovanja, je druga to\u017eena stranka opustila skrbnost, ki je potrebna po obi\u010dajnih normah obna\u0161anja in po dobrih obi\u010dajih. S tem je omogo\u010dila C. C., da je zlorabil originalne obrazce z oznakami obeh to\u017eenih strank, do katerih je neupravi\u010deno pri\u0161el na seminarju, da se je la\u017eno predstavil za zastopnika druge to\u017eene stranke. Pri zavarovancu in upravi\u010denki do zavarovalnine je s tem ustvaril vtis, da bo podpisani ponudbi sledila sklenitev zavarovalne pogodbe, vendar ni opravil obveznosti dostave zavarovalne ponudbe zavarovalnici.\n\n\n Zmotno prepri\u010danje to\u017enice in njenega pokojnega mo\u017ea o sklenitvi \u017eivljenjskega zavarovanja je z opustitvijo prej opisane profesionalne skrbnosti omogo\u010dila druga to\u017eena stranka. Ko C. C. pravilno izpolnjene zavarovalne ponudbe ni izro\u010dil zavarovalnici, je s tem prepre\u010dil nastanek zavarovalnega razmerja in po nastanku zavarovalnega primera, to je smrti zavarovanca, izpla\u010dilo zavarovalnine. Utemeljena je torej ugotovitev nastanka to\u017eni\u010dine \u0161kode v vi\u0161ini zavarovalnine, ki bi jo prejela. Ker prepovedano ravnanje povzro\u010ditve \u0161kode izhaja iz sfere druge to\u017eene stranke, je materialnopravno pravilna ugoditev to\u017ebenemu zahtevku proti drugi to\u017eeni stranki (prvi odstavek 154. \u010dlena ZPP). Tej ni uspelo dokazati, da ni od\u0161kodninsko odgovorna, v revizijskem postopku pa tudi ni navedla nobenega tehtnega materialnopravnega ugovora. Trditve o indicih pomenijo nedovoljeno revizijsko izpodbijanje dejanskega stanja (tretji odstavek 370. \u010dlena ZPP), o tem, v kak\u0161nem razmerju sta bili to\u017eeni stranki, pa je bilo \u017ee dovolj pojasnjeno. Ker zaradi nepredlo\u017eitve ponudbe zavarovalnici ni pri\u0161lo do zavarovalne pogodbe, logi\u010dno ni zavarovalnega kritja. Poudarjanje tega v reviziji je nerelevantno, enako tudi trditev, da ni izkazano, da bi zavarovanec pla\u010dal prvo zavarovalno premijo. Drugi to\u017eeni stranki je nalo\u017eeno pla\u010dilo od\u0161kodnine prav zato, ker je odgovorna za nastanek \u0161kode, ki je v povezavi s tem, da zavarovalna pogodba po dolo\u010dbah 901. \u010dlena ZOR ni nastala. Tako torej revizijski razlog zmotne uporabe materialnega prava ni podan.\n\nNavedeno pa je bilo \u017ee, da druga to\u017eena stranka utemeljeno uveljavlja prekora\u010ditev to\u017ebenega zahtevka pri odlo\u010ditvi o zamudnih obrestih. To je uveljavljala \u017ee v prito\u017ebi, vendar prito\u017ebeno sodi\u0161\u010de uveljavljane prekora\u010ditve zahtevka zmotno ni upo\u0161tevalo. Zato gre tudi za prekora\u010ditev to\u017ebenega zahtevka na drugi stopnji, kar sme prizadeta stranka v reviziji uveljavljati (381. \u010dlen ZPP). Izpodbijani obsodilni del sodbe sicer ne presega to\u017ebenega zahtevka (list.\u0161t.\n\n\n 108-IV) glede vi\u0161ine obrestne mere, pa\u010d pa delno glede teka zamudnih obresti. To\u017enica je namre\u010d v to\u017ebenem zahtevku zahtevala pla\u010dilo zneska 4,018.168 SIT z zakonskimi zamudnimi obrestmi po Zakonu o predpisani obrestni meri zamudnih obresti in temeljni obrestni meri (ZPOMZO - A, Uradni list RS, \u0161t. 109/2001) za \u010das od 1.1.2002 do izdaje prvostopenjske sodbe, od takrat naprej po zakonski zamudni obrestni meri. Prvostopenjsko sodi\u0161\u010de je prisodilo zmanj\u0161anje 13,5% zamudne obresti za \u010das od 1.1.2002 do 27.6.2003, zakonske zamudne obresti (po predpisani obrestni meri) pa od 28.6.2003 dalje.\n\nKer so bile polne zakonske zamudne obresti v to\u017ebi zahtevane od izdaje prvostopenjske sodbe dalje, to je od 13.4.2004 dalje, pomeni odlo\u010ditev prvostopenjskega sodi\u0161\u010da, ki jo je drugostopenjsko sodi\u0161\u010de potrdilo, prekora\u010ditev to\u017ebenega zahtevka v smislu prvega odstavka 2. \u010dlena ZPP. V tem delu je zato revizijsko sodi\u0161\u010de delno ugodilo reviziji in je po 381. \u010dlenu ZPP spremenilo izpodbijano drugostopenjsko sodbo tako, da je delno ugodeno prito\u017ebi druge to\u017eene stranke in odlo\u010dbo o zamudnih obrestih spremenjena tako, da mora druga to\u017eena stranka pla\u010dati to\u017enici od zneska 4,018.168 SIT obresti v vi\u0161ini 13,5% letno za \u010das od 1.1.2002 do 13.4.2004, od 14.4.2004 dalje do pla\u010dila pa v vi\u0161ini zakonskih zamudnih obresti.\n\nTo\u017ee\u010da stranka z revizijo ni uspela, druga to\u017eena stranka pa je uspela v zanemarljivem majhnem delu, zato nista upravi\u010deni do povrnitve revizijskih stro\u0161kov, ki jih morata kriti sami. Odlo\u010ditev o tem je vsebovana v odlo\u010ditvi v glavni stvari.",
        "jedro": "Zavarovalna pogodba ni bila sklenjena, ker ponudba za sklenitev pogodbe ni bila izro\u010dena zavarovalnici.\n\nPodana je od\u0161kodninska odgovornost posrednika, ki je z malomarnim nadzorom nad sodelavci in nad originalnimi obrazci z oznakami zavarovalnice in posrednika, opustil skrbnost, ki je potrebna po obi\u010dajnih normah obna\u0161anja, ter s tem omogo\u010dil C. C., da se je la\u017eno predstavil za njegovega zastopnika in pri to\u017enici ustvaril vtis, da bo s podpisom ponudbe pri\u0161lo do sklenitve zavarovalne pogodbe, vendar te ponudbe ni dostavil zavarovalnici.",
        "odseki": [
            "zavarovalna pogodba ni bila sklenjena",
            "pustila skrbnost",
            "ki je potrebna po obi\u010dajnih normah obna\u0161anja",
            "C"
        ]
    },
    {
        "obrazlo\u017eitev": "O dosedanjem poteku postopka\n\n1. To\u017enica je zahtevala pla\u010dilo \u0161kode, ki ji je po njeni oceni nastala zaradi neskrbnega zastopanja drugega to\u017eenca kot odvetnika, ki je sprva deloval kot samostojni odvetnik, nato pa v odvetni\u0161ki dru\u017ebi - tretji to\u017eenki. Neskrbno zastopanje mu o\u010dita v dveh od\u0161kodninskih sporih, v katerih je zahtevala pla\u010dilo \u0161kode zaradi poro\u010danja medijev. Meni, da v postopku Okro\u017enega sodi\u0161\u010da v Ljubljani P 3509/2006-III ni predlo\u017eil vseh \u010dlankov (temve\u010d samo tri ali \u0161tiri), na katerih je gradil vto\u017eevano od\u0161kodnino, zato ji je sodi\u0161\u010de to priznalo v manj\u0161em delu, v postopku Okro\u017enega sodi\u0161\u010da v Ljubljani P 3514/2006-III pa je to\u017ebo vlo\u017eil zoper napa\u010dno stranko, zaradi \u010desar je sodi\u0161\u010de njen to\u017ebeni zahtevek zavrnilo. To\u017ebo je v delu, s katerim je zahtevala pla\u010dilo rente, umaknila. Tako je od prve to\u017eenke zahtevala pla\u010dilo 85.500,00 EUR (izgubljena od\u0161kodnina v obeh postopkih) in 4.233,38 EUR (stro\u0161ki postopka, ki jih je morala v izgubljenem postopku povrniti nasprotni stranki), od drugega to\u017eenca in tretje to\u017eenke pa nerazdelno 9.500,00 EUR in 470,37 EUR.\n\n2. Sodi\u0161\u010de prve stopnje je njen to\u017ebeni zahtevek v celoti zavrnilo. Po njegovi oceni odvetnik v postopku P 3509/2006-III ni storil strokovne napake, v postopku P 3514/2006-III pa jo je, a to\u017enica z zahtevkom ne bi uspela, ker novinarji pri poro\u010danju niso ravnali protipravno. Za podane izjave so bodisi imeli razumno podlago bodisi pa jih niso podali z zani\u010devalnim namenom.\n\n3. Sodi\u0161\u010de druge stopnje je to\u017eni\u010dino prito\u017ebo zavrnilo in potrdilo sodbo sodi\u0161\u010da prve stopnje.\n\nO navedbah v revizijskem postopku\n\n4. Revizijo vlaga to\u017enica. Vrhovnemu sodi\u0161\u010du predlaga spremembo izpodbijane sodbe, podrejeno pa njeno razveljavitev in ponovno sojenje. Zahteva tudi povra\u010dilo stro\u0161kov revizijskega postopka.\n\nNasprotuje zaklju\u010dku, da ji kljub podani strokovni napaki odvetnika v postopku P 3514/2006-II ne bi bila priznana od\u0161kodnina, ker ravnanje novinarjev ni bilo protipravno. Izpostavlja la\u017enost objavljenih informacij in odlo\u010dbi Vrhovnega sodi\u0161\u010da II Ips 433/2009 in II Ips 658/2004. Podaja o\u010ditke k posameznim novinarskim prispevkom, ki jih bo Vrhovno sodi\u0161\u010de povzelo posebej.\n\nOb zaklju\u010dku sodi\u0161\u010da, da v postopku P 3509/2006-III odvetnik ni storil strokovne napake, opozarja na spremenjene izjave to\u017eencev in absolutno kr\u0161itev postopka, ki je po njenem podana zaradi nasprotja med dokazi v spisu in razlogi, ker sodi\u0161\u010de prve stopnje ni pojasnilo okoli\u0161\u010dine, da je to\u017enica pred prvim narokom \u017ee izdelala in predlo\u017eila povzetek vseh \u010dlankov, ki ga je odvetnik vklju\u010dil v svojo pripravljalno vlogo. \u010ce vseh \u010dlankov ni predlo\u017eila, bi jo skrben odvetnik moral pozvati. Po njeni oceni je vto\u017eevan znesek od\u0161kodnine v predhodnem postopku kljub realno postavljenim zahtevkom v drugih postopkih povsem nesorazmeren glede na \u0161tevilo predlo\u017eenih \u010dlankov, kar potrjuje njeno tezo, da je odvetniku predlo\u017eila vse \u010dlanke.\n\n5. Prva to\u017eenka na vro\u010deno revizijo ni odgovorila. Odgovorila pa sta drugi to\u017eenec in tretja to\u017eenka. Ocenjujeta, da ni utemeljena, in zahtevata povra\u010dilo stro\u0161kov odgovora.\n\nO dovoljenosti revizije\n\n6. Revizija v delu, s katerim to\u017enica izpodbija pravnomo\u010dno zavrnitev to\u017ebenega zahtevka, ki ga je naperila zoper drugega to\u017eenca in tretjo to\u017eenko, ni dovoljena.1\n\n7. Na to\u017eeni strani namre\u010d nastopa ve\u010d oseb. To\u017ebena zahtevka, sicer solidarno postavljena zoper drugega to\u017eenca in zoper tretjo to\u017eenko, glede na zahtevano vi\u0161ino od\u0161kodnine tudi v medsebojnem se\u0161tevku (9.500,00 EUR in 470,37 EUR) ne dosegata revizijskega praga.2 Ker v razmerju do prve to\u017eenke nista nujna ne enotna sospornika (odlo\u010ditev glede prve to\u017eenke - zavarovalnice ne bo nujno enaka kot glede preostalih dveh), se vrednost zahtevka, naperjenega zoper njiju, ne se\u0161teva z zahtevanim od prve to\u017eenke.3\n\n8. Vrhovno sodi\u0161\u010de je zato v skladu s 377. \u010dlenom ZPP revizijo v tem delu zavrglo.\n\n9. V preostalem delu pa jo je vsebinsko obravnavalo. Zahtevka, ki ju je to\u017enica sicer lo\u010deno naperila zoper prvo to\u017eenko (85.500,00 EUR in 4.233,38 EUR), po njegovi oceni izpolnjujeta pogoj medsebojne povezanosti po petem odstavku 367. \u010dlena ZPP. Utemeljenost drugega, s katerim to\u017enica zahteva povra\u010dilo tistega, kar je dol\u017ena na ra\u010dun stro\u0161kov pla\u010dati nasprotni stranki iz predhodnega postopka, je povezana z utemeljenostjo prvega (ali bi bila v predhodnem postopku upravi\u010dena do povra\u010dila \u0161kode, \u010de bi bila to\u017eba vlo\u017eena zoper pravo, odgovorno osebo).\n\nO presoji dovoljenega dela revizije\n\n10. Revizija je v dovoljenem delu delno utemeljena.\n\n11. To\u017enica izpostavlja storjeno absolutno bistveno kr\u0161itev dolo\u010db pravdnega postopka. Po oceni Vrhovnega sodi\u0161\u010da je njen o\u010ditek o podani kr\u0161itvi le navidezen. Nasprotje med vsebino dokaza in razlogi sodbe, t. i. protispisnost je lahko le napa\u010den prepis vsebine listine ali zapisnika o izvedbi dokazov v razloge (povzetek listine), pri katerem se sodi\u0161\u010de vrednostno \u0161e ni opredelilo. \u010ce zatrjevano nasprotje ni nastalo pri prenosu vsebine iz spisa v sodbo, pa\u010d pa je rezultat sodnikovega sklepanja, ne gre za o\u010ditek protispisnosti, temve\u010d za o\u010ditek zmotne dokazne ocene.\n\n12. To\u017eni\u010din o\u010ditek, \"da sodi\u0161\u010de ni pojasnilo okoli\u0161\u010dine, da je za odvetni\u0161ko pisarno pred 1. narokom za glavno obravnavo izdelala povzetke protipravnih zapisov, torej s \u010dlanki razpolagala, in dol\u017enostjo odvetnika, da bi jo na podlagi tega pozval k dostavi \u010dlankov, \u010de mu jih ni predlo\u017eila\", je v prvem delu kve\u010djemu nestrinjanje z narejeno dokazno oceno omenjene listine in drugih dokazov, nikakor pa ne protispisnost. V nadaljevanju mu to\u017enica priklju\u010di \u0161e o\u010ditek onemogo\u010dene obravnave. Ta pa je usmerjen v ravnanje sodi\u0161\u010da prve stopnje (to\u017enica storjeno kr\u0161itev izrecno o\u010dita temu sodi\u0161\u010du), ki mu ni namenjen revizijski, pa\u010d pa prito\u017ebeni preizkus. Sodi\u0161\u010du druge stopnje ob tem to\u017enica ni\u010desar ne o\u010dita.\n\n13. Narejeni dokazni oceni to\u017enica s preostalimi revizijskimi navedbami tudi ve\u010d ne o\u010dita procesnih napak, pa\u010d pa jo le izpodbija (z opozorili na visoko zahtevan znesek, ki po njenem ka\u017ee na dejstvo, da v spis niso bili vlo\u017eeni vsi \u010dlanki, elektronsko sporo\u010dilo, ki po njenem dokazuje, da je odvetnik pozabil v spis vlo\u017eiti vse \u010dlanke, na vpra\u0161ljivo oceno verodostojnosti pri\u010devanj in s podobnimi o\u010ditki). Dokazna ocena je del ugotovljenega dejanskega stanja in, \u010de ni obremenjena s procesnimi kr\u0161itvami, ne more biti predmet revizijske presoje (tretji odstavek 370. \u010dlena ZPP). Ker procesnih kr\u0161itev to\u017enica ni izkazala, revizijsko sodi\u0161\u010de na povzete o\u010ditke ne bo odgovarjalo. Svojo odlo\u010ditev pa bo vezalo na ugotovljeno, da odvetnik z vsemi \u010dlanki ni pravo\u010dasno razpolagal.\n\n14. Vrhovno sodi\u0161\u010de tudi na vpra\u0161anje, ali ravnanje odvetnika pomeni protipravno ravnanje, ne bo odgovarjalo, saj ni revizijsko sporno. Revidentka se je osredoto\u010dila na vpra\u0161anje, ali ji je zaradi nestrokovnega ravnanja drugega to\u017eenca nastala pravno priznana \u0161koda. Povedano druga\u010de: ali bi ji bila v predhodnem postopku prisojena od\u0161kodnina zaradi du\u0161evnega trpljenja ob zatrjevanem posegu v njeno \u010dast in dobro ime zaradi objavljenih novinarskih prispevkov, \u010de odvetnikove napake ne bi bilo. Na prvem mestu je zato treba presoditi, ali so bile novinarske objave protipravne.\n\n15. Nedvomno je novinarsko poro\u010danje dovoljeno, celo ustavno zavarovano.4 Ustava v prvem odstavku 39. \u010dlena zagotavlja svobodo izra\u017eanja, misli, govora in javnega nastopanja, tiska ter drugih oblik javnega obve\u0161\u010danja in izra\u017eanja ter vsakomur zagotavlja, da lahko svobodno zbira, sprejema ter \u0161iri vesti in mnenja. Slu\u017ei tudi pravici javnosti do obve\u0161\u010denosti o zadevah, pri katerih obstoji splo\u0161ni interes, in s tem demokraciji. Zato varuje tudi kriti\u010dne in ostre, \u017ealjive izjave ter zaradi tega pogosto prihaja v kolizijo s pravico do varstva osebnega dostojanstva (34. \u010dlen Ustave) in varstva osebnostnih pravic (35. \u010dlen Ustave), med katere spada tudi pravica do varstva \u010dasti in dobrega imena.5\n\n16. Vpra\u0161anjem, povezanim z izpostavljenim razmerjem med pravicami v koliziji, Ustavno sodi\u0161\u010de in Evropsko sodi\u0161\u010de za \u010dlovekove pravice posve\u010data posebno pozornost. V svojih odlo\u010ditvah poudarjata pomen svobode izra\u017eanja, kadar gre za novinarsko poro\u010danje. Zato je treba vselej skrbno preveriti, ali v lu\u010di konkretnega primera obstajajo ustavno sprejemljivi razlogi za njeno omejitev.6\n\n17. Pri posegih v \u010dast in dobro ime razlikujemo med dejstvi in mnenji. Prva predpostavka protipravnega posega je, da so objektivno \u017ealjiva. Pri prvih pa je pomembno \u0161e, ali so resni\u010dna ali ne. \u010ce naj novinarska svoboda slu\u017ei razpravi o dru\u017ebeno pomembnih temah, gotovo ni mogo\u010de zahtevati, da so vse zapisane informacije resni\u010dne (potrjena dejstva). Tudi ne, da so vse informacije novinarji neposredno zaznali. Lahko temeljijo na izjavah drugih oseb, za katere novinar ne more odgovarjati. Zado\u0161\u010da, da so njegove izjave temeljile na zanesljivih informacijah ali zanesljivih virih, da je torej imel utemeljen razlog verjeti v resni\u010dnost dobljenih informacij.7 \u010ce ga ni imel, njegovo poro\u010danje ne u\u017eiva pravnega varstva.8 Pri mnenjih \u017ee po naravi sicer ni mogo\u010de presojati njihove resni\u010dnosti. Protipravnost pa je izklju\u010dena, \u010de niso bila podana z zani\u010devalnim namenom: vrednostna sodba mora torej imeti nekaj podlage v dejstvih. Kadar te povezave ni, kritika ni upravi\u010dena.9 Presoja protipravnosti ima torej podobno izhodi\u0161\u010de, na katerega sta se postavili tudi sodi\u0161\u010di ni\u017ejih stopenj.\n\n18. Revizijsko sodi\u0161\u010de pritrjuje tudi njuni oceni, da je obravnava razmer v instituciji, v kateri so nastanjeni starostniki, tema, ki je dru\u017ebeno pomembna. Starostnikom mora dru\u017eba nameniti posebno varstvo, pogosto namre\u010d zaradi svojega telesnega in du\u0161evnega stanja svojega polo\u017eaja ne morejo varovati sami. Obve\u0161\u010danje javnosti o domnevnih nepravilnostih pri ravnanju z njimi zagotavlja nadzor nad delom teh institucij. S prevzemom skrbi za starej\u0161e je to\u017enica pristala tudi na to, da bo njeno ravnanje izpostavljeno stro\u017eji presoji, njen prag tolerance do poro\u010danja in do odzivov javnosti pa mora biti vi\u0161ji od obi\u010dajnega praga v zadevah zasebnega pomena, na katerega se sklicuje. To\u017enica niti ne izpostavlja prispevka, ki bi posegal v njeno zasebno \u017eivljenje, pa\u010d pa le tiste, ki se ti\u010dejo njenega profesionalnega udejstvovanja. Na vpra\u0161anje, ali so novinarji ob tem lahko presegli meje pravno zavarovanega, kakor meni revidentka, pa bo Vrhovno sodi\u0161\u010de odgovorilo ob presoji njenih o\u010ditkov ob vsakem prispevku posebej.\n\nOb prispevku Sumljive smrti v T. z dne 14. 11. 2003\n\n19. Po revidentkinem mnenju jo je novinarka v prispevku prikazala kot morilko. S poro\u010danjem o tem, da je ve\u010dina umrlih svoje premo\u017eenje z notarsko oporoko zapustila lastnici hotela, je vzbudila vtis, da je osumljena umorov iz koristoljubja. Za svojo izjavo o ve\u010djem \u0161tevilu oporok po njeni oceni novinarka ni imela nikakr\u0161ne podlage, v celoti je la\u017ena, saj so bile oporoke zgolj tri. Prav tako ne dr\u017ei njena izjava, da je bilo v zadnjem mesecu vsaj 40 smrti. Z objavo fotografije ob krsti je novinarka po njeni oceni presegla meje dopustne dramatizacije.\n\n20. Pri tem to\u017enica deloma potvarja vsebino prispevka. Ta namre\u010d po ugotovitvah sodi\u0161\u010d ni\u017ejih stopenj ne govori o 40 umrlih v zadnjem mesecu, pa\u010d pa v zadnjih devetih mesecih. To\u017enica resni\u010dnosti tega podatka ne oporeka, po oceni revizijskega sodi\u0161\u010da pa tudi ni objektivno \u017ealjiv. Sodi\u0161\u010di ni\u017ejih stopenj sta ugotovili \u0161e, da \u010dlanek govori tudi o uvedenem predkazenskem postopku zaradi suma razli\u010dnih kaznivih dejanj (povzro\u010ditev smrti iz malomarnosti, zanemarjanja slabotne osebe in izdajanja la\u017enega zdravni\u0161kega ali veterinarskega spri\u010devala) zoper osebje hotela in pomanjkanju dovoljenj za poslovanje. Prispevek je novinarka podkrepila s fotografijo zlo\u017eenih krst, to\u017enica pa izpostavlja predvsem zanjo najbolj pere\u010d zapis: ve\u010dina umrlih je (naj bi) svoje premo\u017eenje z notarsko overjeno oporoko zapustila lastnici hotela.10\n\n21. Tudi po oceni revizijskega sodi\u0161\u010da novinarka s poro\u010danjem o teku postopkov ni prekora\u010dila meja dovoljenega. To\u017enica konkretno ne izpostavlja, da te informacije ne bi bile resni\u010dne, novinarkino poro\u010danje pa po ugotovljenem temelji na tistem, kar je o teku predkazenskih postopkov izvedela od dr\u017eavnih organov. Tudi podkrepitev \u010dlanka s fotografijo krst (ne ob krsti, kot prikazuje to\u017enica) sama po sebi ni nedopustna, saj na prvi pogled ne asociira na to\u017eni\u010dino povezavo s smrtjo starostnikov.\n\n22. Neposredno na to\u017enico pa se nana\u0161a zapis, da ji je (oz. naj bi) ji ve\u010dina umrlih zapustila svoje premo\u017eenje. Povpre\u010dnemu bralcu ob zgoraj objavljenem dejstvu o 40 smrtih v zadnjih devetih mesecih in sumu storjenih kaznivih dejanj zoper \u017eivljenje in telo pove, da je (tudi) to\u017enica povezana s sumljivo smrtjo ve\u010d starostnikov. Predvsem pa, da je k njihovi smrti morebiti prispevala zaradi premo\u017eenjske koristi. To\u017enica ima prav, da jo lahko prika\u017ee \"kot morilko\" in da je nasprotno stali\u0161\u010de prito\u017ebenega sodi\u0161\u010da, ki zapisu ni dalo potrebne te\u017ee, zmotno. Tega ne spremeni morebitna uporaba pogojne oblike, na katero se sklicujeta sodi\u0161\u010di ni\u017ejih stopenj. \u010ce bi to zadostovalo, bi bilo \u0161irjenje \u017ealjivih neresnic neomejeno, kar bi odprlo vrata zlorabam brezmejnih razse\u017enosti.\n\nOb prispevku \u017d.: gostov niso prijavljali z dne 21. 11. 2003\n\n23. To\u017enica v zvezi z njim novinarki o\u010dita poro\u010danje o neznanem \u0161tevilu umrlih, \u010deprav ni pridobila informacije o \u0161tevilu umrlih. Prav tako je navedla, da sta oba prijavljena varovanca \u017ee umrla, kar glede varovanke ne dr\u017ei. Nasprotujo\u010de so si tudi njene trditve o prito\u017ebi, ki naj bi jo podal lastnik.\n\n24. To\u017eni\u010din prvi o\u010ditek ne dr\u017ei. Avtorica \u010dlanka po ugotovitvah sodi\u0161\u010d ni\u017ejih stopenj v besedilu natan\u010dno navaja \u0161tevilo umrlih v posameznem letu in se pri tem sklicuje na podatke Upravne enote D. Preostala to\u017eni\u010dina o\u010ditka pa, \u010detudi sta morebiti resni\u010dna (da omenjena varovanka ni umrla in da novinarka ne ve, kdo je lastnik hotela in kdo je vlo\u017eil prito\u017ebo v upravnem postopku pridobivanja dovoljena), nista mogla pose\u010di v njeno \u010dast in dobro ime, saj objektivno gledano pri povpre\u010dnem bralcu to\u017enice z ni\u010demer ne prika\u017eeta v slabi lu\u010di.\n\nOb prispevku Afera \u017d. - kriminalisti podali dve ovadbi z dne 18. 9. 2004\n\n25. Po to\u017eni\u010dini oceni navedeni prispevek z navedbo o opravljenih \u0161tevilnih hi\u0161nih preiskavah prikazuje izjemen kriminal z velikimi razse\u017enostmi. Klub opravljeni obdukciji po smrti A. A., ki je potrdila njegovo naravno smrt, novinarka ni navedla vzroka njegove smrti, pa\u010d pa namignila, da rezultat ostaja skrivnost in to\u017enico prikazala kot morilko. Devet mesecev po izbruhu afere je nedopustno zatrjevala, da zdravnik iz Zdravstvenega doma ... ni deloval z dovoljenjem vodstva zdravstvenega doma. Po njeni oceni nobena od objavljenih informacij ne dr\u017ei. Z objavo njene fotografije in zapisom: \"Je B. B. kriva za smrt ve\u010d starostnikov?\" pa je novinarska objava nedvomno prestopila mejo dopustnega.\n\n26. Tudi po oceni revizijskega sodi\u0161\u010da za presojo protipravnosti novinarskega poro\u010danja delovanje zdravnika (z dovoljenjem ZD ... ali brez) ni odlo\u010dilno, saj se ne nana\u0161a neposredno na to\u017enico in njeno ravnanje. Kot tudi ne poro\u010danje o \u0161tevilnih preiskavah in zasli\u0161anjih pri\u010d, ki v ni\u010demer ne zadeva neposredno to\u017enice. Prav tako ni protipravno poro\u010danje o vlo\u017eenih ovadbah, pri \u010demer avtor \u010dlanka navede, od koga je podatke dobil (policist s Policijske uprave Maribor), to\u017enica pa ne trdi niti, da to ne bi bilo res. Iz ugotovljenih dejstev tudi ni mogo\u010de napraviti sklepa, da bi novinarka namenoma zamol\u010dala vzrok smrti A. A.\n\n27. Revidentka pa ima prav, da je materialnopravno zmotna odlo\u010ditev sodi\u0161\u010da druge stopnje, da \u010dlanek kljub pod fotografijo objavljenemu zapisu: \"Je B. B. kriva za smrt ve\u010d starostnikov?\", ki mu prito\u017ebeno sodi\u0161\u010de ni pripisalo posebne te\u017ee,11 ni mogel prestopiti meje dopustnega. Povpre\u010dnemu bralcu namre\u010d sporo\u010da, da proti to\u017enici te\u010dejo postopki zaradi povzro\u010ditve smrti starostnikov oziroma, kot pravi sama: \"jo prika\u017ee kot potencialno morilko,\" \u010deprav je zapisan v vpra\u0161alni obliki. Ta ne negira zapisanega, pa\u010d pa ravno nasprotno: dopu\u0161\u010da, da je resni\u010dno.\n\nOb prispevku Zdravniki v \u017d. v slabi lu\u010di z dne 3. 2. 2005\n\n28. Prispevek po to\u017eni\u010dini oceni govori o nadaljevanju kazenskega postopka proti njej in zdravnikom. Opozarja, da se kljub \u0161ele kasneje zavr\u017eeni ovadbi v tej fazi kazenski postopek ni nadaljeval (z vlo\u017eitvijo zahteve za preiskavo ali obto\u017enice), pa\u010d pa je bil \u0161e vedno v pri preu\u010ditvi pri Okro\u017enem dr\u017eavnem to\u017eilstvu, in da bi novinarka morala to zapisati.\n\n29. Predpostavka, na kateri to\u017enica gradi protipravnost, je tudi po oceni revizijskega sodi\u0161\u010da zmotna. V izpostavljenem \u010dlanku namre\u010d po ugotovljenem ni navedeno, da bi se zoper to\u017enico nadaljeval kazenski postopek, pa\u010d pa, da se postopek (katerikoli) nadaljuje. To pri povpre\u010dnem bralcu ne vzbuja nujno vtisa, da je bila zoper to\u017enico vlo\u017eena zahteva za preiskavo ali obto\u017enica, kot razume to\u017enica, pa\u010d pa lahko tudi, da postopek \u0161e ni kon\u010dan, da torej \u0161e vedno obstaja mo\u017enost njune vlo\u017eitve. Kot je bilo namre\u010d ugotovljeno, kazenska ovadba ob objavi \u010dlanka \u0161e ni bila zavr\u017eena. V objavi torej ni ni\u010d neresni\u010dnega.\n\nOb oddaji Z. z dne 20. 11. 2003\n\n30. To\u017eni\u010dine revizijske navedbe v tem delu so ob\u0161irne, v veliki meri podaja svoje videnje oddaje. Vrhovno sodi\u0161\u010de jih bo v bistvenem povzelo in nanje odgovorilo, na tiste, ki jim ne bo moglo pripisati jasnega pomena, pa ne bo odgovarjalo, saj bi jim s tem dalo vsebino, ki je morebiti nimajo. Na tak\u0161no, s strani Vrhovnega sodi\u0161\u010da naknadno podano vsebino, nasprotna stranka ni mogla odgovoriti. S tem bi jo prikraj\u0161alo za pravico odgovoriti nanje. Breme nerazumljivih navedb gre tako na to\u017eni\u010din ra\u010dun. Vrhovno sodi\u0161\u010de tudi ne bo odgovarjalo na to\u017eni\u010dine o\u010ditke, ki izhajajo iz dejstev, ki jih v sodbah sodi\u0161\u010d ni\u017ejih stopenj ni.\n\n31. Protipravno je bilo po njeni oceni \u017ee uvodno poro\u010danje novinarke C. C. Ta je podala izjavo varovanke D. D., ki ji je bila odvzeta poslovna sposobnost, \u010desar avtorica ni pojasnila. \u010cetudi tega novinarka ni vedela, bi glede na splo\u0161no znano dejstvo, da so v domu starej\u0161ih tudi osebe, ki jim je odvzeta poslovna sposobnost, to morala preveriti. Izjava varovanke je bila za to\u017enico \u017ealjiva in sramotna. Protipravno je bilo tudi ravnanje E. E., ki je govoril o sumljivih smrtih, in navajal, da je to\u017enica varovance prepri\u010devala v prepis premo\u017eenja nanjo. V oddajo je povabil F. F., ki je pozneje sam priznal, da je zaradi \u017eelje po premo\u017eenju lagal, to\u017enico pa prikazal kot morilko. Po njeni oceni bi moral novinar navesti, da gre za jeznega dedi\u010da, ki ni bil poklican k dedovanju. Predvsem pa bi gospodu F. F. in gospe D. D. moralo biti namenjeno manj \u010dasa.\n\n32. Vrhovno sodi\u0161\u010de pritrjuje oceni sodi\u0161\u010d ni\u017ejih stopenj, da poro\u010danje novinarke C. C. ni bilo protipravno. Revidentka sama priznava, da je novinarka zgolj podala izjavo varovanke gospe D. D., da je bilo torej jasno razvidno, da gre za izjavo varovanke. Kot je Vrhovno sodi\u0161\u010de pojasnilo \u017ee zgoraj, za njeno izjavo novinarka ne more odgovarjati. Iz ugotovljenih dejstev tudi ni mogo\u010de napraviti sklepa, da bi pri tem novinarka ravnala kakorkoli druga\u010de protipravno. Revidentka sama priznava, da ni bilo ugotovljeno, da bi novinarka namenoma zamol\u010dala okoli\u0161\u010dino o poslovni nesposobnosti varovanke, saj dopu\u0161\u010da, da zanjo ni vedela. Enako velja za izjave, ki jih je v oddaji podal F. F.. Na prvem mestu je vsak sam odgovoren za izre\u010dene izjave. Zato bi bila zahteva, da voditelj oziroma novinar predhodno preveri, kak\u0161no izjavo bo podal vpra\u0161ani, in nato priskrbi podatke, s katerimi bi njegovo izjavo izpodbil in za\u0161\u010ditil to\u017enico, pretirana. \u0160e toliko bolj, ker je to\u017enica sodelovala v oddaji in so bile v njej izpostavljene tudi izjave zadovoljnih oskrbovancev in njihovih svojcev. Pri tem tudi \u010dasovnega nesorazmerja posameznih izjav ni zaznati. Iz ugotovljenih dejstev ne izhaja, da bi voditelj namenoma zamol\u010dal vzrok smrti F. F. sorodnika. Revizijsko sodi\u0161\u010de ni moglo razbrati, na \u010dem to\u017enica temelji svoj zaklju\u010dek, da ji je novinar zavestno onemogo\u010dil, da zadevo pojasni. Ugotovljena dejstva ka\u017eejo nasprotno, da je to\u017enica v oddaji predstavila svoje videnje zadeve (ne pa, da ji npr. sploh ni dal besede, ji uti\u0161al mikrofon ali podobno). Nenazadnje vsaj posredno to priznava tudi sama, le meni, da ji nih\u010de ni verjel. Prav tako iz ugotovljenega dejanskega stanja ni mogo\u010de zaklju\u010diti, da jo je voditelj prikazal kot morilko iz koristoljubja, saj to ne potrjuje, da je izrekel neposredne obto\u017ebe na ta ra\u010dun. Pa tudi ne, da bi o to\u017enici izrekel svojo lastno vrednostno sodbo z namenom zani\u010devanja. Okoli\u0161\u010dina, da se je v oddaji o teh vpra\u0161anjih razpravljalo, pa ob to\u017eni\u010dini mo\u017enosti sodelovati v oddaji tudi ni prestopila meja dopustnega. Ravno nasprotno, tak\u0161na razprava je dopustna, celo nujna.\n\nO odlo\u010ditvi Vrhovnega sodi\u0161\u010da\n\n33. Iz ugotovljenega Vrhovno sodi\u0161\u010de ni moglo napraviti sklepa, da je odvetnik v postopku P 3509/2006-III napravil strokovno napako. \u017de zato to\u017eni\u010din zahtevek za povra\u010dilo \u0161kode, ki naj bi ji s tem nastala, ne more biti utemeljen. Vrhovno sodi\u0161\u010de je njeno revizijo zavrnilo v delu, s katerim je izpodbijala pravnomo\u010dno odlo\u010ditev o zavrnitvi to\u017ebenega zahtevka za povra\u010dilo \u0161kode, ki naj bi ji nastala v zvezi s tem postopkom, to je 18.000,00 EUR, ki jih je z zakonskimi zamudnimi obrestmi od 13. 10. 2006 dalje zahtevala od prve to\u017eenke (378. \u010dlen ZPP).\n\n34. Nedvomno pa je sporo\u010dilo, da je to\u017enica morebiti povezana s pogostimi smrtmi varovancev, celo zaradi pridobitve premo\u017eenjske koristi, po oceni Vrhovnega sodi\u0161\u010da \u017ealjivo. Enako velja glede vpra\u0161anja, \u010de je B. B. kriva za smrt ve\u010d starostnikov. To\u017enici, po njeni oceni seveda la\u017eno, pripi\u0161e smrt njenih varovancev. Pri povpre\u010dnem \u010dloveku zapisa vzbujata negativne ob\u010dutke o osebi, o kateri sta podana, in prizadeneta tako njegovo \u010dast kot njegovo dobro ime, \u010de ju delimo z drugimi. Za posameznika domala ne more biti huj\u0161e obdol\u017eitve, kot je kr\u0161itev temeljne moralne in pravne norme o nedotakljivosti \u017eivljenja, toliko bolj, \u010de je povezana s profesionalno skrbjo za slabotne osebe in s pridobivanjem premo\u017eenja na ta ra\u010dun.\n\n35. Presoja prito\u017ebenega sodi\u0161\u010da, da nobena od objavljenih informacij novinarjev ne predstavlja protipravnega ravnanja, je tako lahko zmotna. Za dokon\u010dno oceno bi revizijsko sodi\u0161\u010de moralo opraviti oziroma preveriti \u0161e presojo resni\u010dnosti oziroma obstoja zadostne razumne podlage, ki sta morebiti novinarjem dovoljevala, da tak\u0161ne o\u010ditke kljub ostrosti zapi\u0161ejo.\n\n36. Te ocene ni moglo napraviti, saj zaradi zmotnega izhodi\u0161\u010da o (ne)\u017ealjivosti posameznih objav sodi\u0161\u010de druge stopnje ni podalo razlogov, katera so tista konkretna dejstva, ki bi lahko utemeljila sklep, da so objavljene informacije resni\u010dne oziroma da je avtor imel zadostno razumno podlago za svoje sporo\u010dilo. Prito\u017ebeno sodi\u0161\u010de namre\u010d to\u017eni\u010dinemu prito\u017ebenemu razlogu glede neresni\u010dnosti podane izjave, da je (oziroma naj bi) ve\u010dina od 40 umrlih v zadnjih devetih mesecih svoje premo\u017eenje z oporoko zapustila to\u017enici, ni pripisalo te\u017ee, ki jo ima ob pravilnem materialnopravnem izhodi\u0161\u010du.12 Navedba o sklenjenih zgolj dveh (ali treh) notarskih oporokah, \u010de je resni\u010dna, je predpostavka protipravnosti novinarskega poro\u010danja. Objava neresni\u010dne informacije z \u017ealjivim sporo\u010dilom tehtnico sama po sebi nagne v to\u017eni\u010dino korist, \u010de nasprotna stran ne izka\u017ee, da je imela razumen razlog za objavo. Prav na to pa opozarja to\u017enica, ko izpostavlja, da za tak zapis novinarka ni imela nikakr\u0161ne podlage. Prito\u017ebeno sodi\u0161\u010de je spregledalo tudi nadaljnji \u017ealjiv zapis o morebitni to\u017eni\u010dini krivdi za smrt starostnikov. Posledi\u010dno ni navedlo dejanskih okoli\u0161\u010din, iz katerih bi lahko Vrhovno sodi\u0161\u010de ocenilo, ali je morebiti vseeno dopusten.\n\n37. Zato je Vrhovno sodi\u0161\u010de reviziji v preostalem delu ugodilo in sodbo sodi\u0161\u010da druge stopnje v tem delu razveljavilo ter zadevo v tem obsegu vrnilo temu sodi\u0161\u010du v novo sojenje (drugi odstavek 380. \u010dlena ZPP).\n\n38. Prito\u017ebeno sodi\u0161\u010de bo moralo \u0161e ob posameznih izpostavljenih objavah presoditi ugotovitve in razloge, ki jih je v zvezi z zaklju\u010dkom o utemeljenem razlogu za objavo informacij oziroma zadostni podlagi navedlo sodi\u0161\u010de prve stopnje. To bo omogo\u010dilo test, ki je v tej zadevi klju\u010dnega pomena pri vpra\u0161anju, ali je novinarske objave treba tolerirati, \u010deprav bi bile sicer protipravne.\n\n39. \u010ce bi to storilo Vrhovno sodi\u0161\u010de, bi nedopustno prevzelo funkcijo prito\u017ebenega sodi\u0161\u010da. Dodaja pa, da je zaklju\u010dek o tem stvar pravilne uporabe materialnega prava, to je pravni standard, ki ga je treba v vsakem konkretnem primeru vsebinsko napolniti. In da zanj ne zado\u0161\u010da zgolj splo\u0161no ugotovljeno, da je novinarka pred vsako objavo preverjala svoje informacije in da je obstajal sum, da so se v domu starostnikov zgodila kazniva dejanja. Vsaka ostra objava mora imeti v \u010dasu objave konkretno razumno podlago, na kateri temelji. Kot je sama po sebi ne opravi\u010di \u017ee okoli\u0161\u010dina, da je novinar sku\u0161al pridobiti to\u017eni\u010dino izjavo ali jo celo pridobil, \u010de nato zapi\u0161e nasprotno. Ni na prvem mestu dol\u017enost posameznika, da se obrani pred neresni\u010dnimi obto\u017ebami, pa\u010d pa dol\u017enost novinarja, da informacijo preveri in jo objavi le, \u010de ima razlog, da vanjo verjame. To mu nenazadnje nalaga tudi Kodeks novinarske etike.13\n\n40. Odlo\u010ditev o stro\u0161kih je Vrhovno sodi\u0161\u010de pridr\u017ealo za kon\u010dno odlo\u010dbo (tretji in \u010detrti odstavek 165. \u010dlena ZPP).",
        "jedro": "Nedvomno je sporo\u010dilo, da je to\u017enica morebiti povezana s pogostimi smrtmi varovancev, celo zaradi pridobitve premo\u017eenjske koristi, \u017ealjivo, tako kot tudi vpra\u0161anje, \u010de je to\u017enica kriva za smrt starostnikov.\n\n\u017daljiva informacija ali vrednostna sodba je dopustna le, \u010de ima podlago v dejstvih. Kadar te povezave ni, ni na mestu.",
        "odseki": [
            "edvomno pa je sporo\u010di",
            "da je to\u017enica morebiti povezana s pogostimi smrtmi varovancev",
            "celo zaradi pridobitve premo\u017eenjske koristi",
            "\u017ealjivo",
            "Kadar te povezave ni"
        ]
    },
    {
        "obrazlo\u017eitev": "1. To\u017ee\u010da stranka je od to\u017eene stranke zahtevala pla\u010dilo zamudnih obresti od zneska zamudnih obresti, ki ji jih je dav\u010dni organ ob obra\u010dunu dav\u010dne obveznosti neutemeljeno obra\u010dunal tudi za obdobje do izvr\u0161ljivosti odmerne odlo\u010dbe, nato pa ji jih je zaradi odlo\u010dbe Ustavnega sodi\u0161\u010da RS U-I-356/02 z dne 23. 9. 2004 (po delni odpravi odmerne odlo\u010dbe) vrnil. \n\n2. Zahtevek to\u017ee\u010de stranke je bil pravnomo\u010dno zavrnjen.\n\n3. To\u017ee\u010da stranka je zoper sodbo sodi\u0161\u010da druge stopnje vlo\u017eila predlog za dopustitev revizije in v njem navedla v izreku tega sklepa povzeti sporni pravni vpra\u0161anji. \n\n4. Predlog je utemeljen.\n\n5. Vrhovno sodi\u0161\u010de je ugotovilo, da glede vpra\u0161anj, povzetih v izreku tega sklepa, obstajajo pogoji za dopustitev revizije iz prvega odstavka 367.a \u010dlena ZPP. Zato je glede njih dopustilo revizijo (drugi odstavek 367.a \u010dlena ZPP).",
        "jedro": "Revizija se dopusti o vpra\u0161anju:\n\nali je mogo\u010de uveljavljati zamudne obresti od neupravi\u010deno obra\u010dunanega in pla\u010danega zneska zamudnih obresti od davka (za obdobje pred izvr\u0161ljivostjo dav\u010dne odlo\u010dbe) \u017ee na podlagi same odlo\u010dbe Ustavnega sodi\u0161\u010da RS U-I-356/02 z dne 23. 9. 2004 ter od dneva njene objave?",
        "odseki": [
            "9"
        ]
    },
    {
        "obrazlo\u017eitev": "Sodi\u0161\u010de prve stopnje je zavrnilo primarni to\u017ebeni zahtevek na ugotovitev, da je do 1/2 solastnik nepremi\u010dnin vpisanih pod vl. \u0161t., vse k.o., zaradi vlaganj v premo\u017eenje pok. o\u010deta in da sta to\u017eenca dol\u017ena izstaviti ustrezno zemlji\u0161koknji\u017eno listino za vknji\u017ebo njegovega solastninskega dele\u017ea. Zavrnilo je tudi podrejeni to\u017ebeni zahtevek, da mu morata to\u017eenca pla\u010dati 3.000.000,00 din oz. protivrednost 166.207 DEM, z zakonitimi zamudnimi obrestmi do pla\u010dila. Ugotovilo je namre\u010d, da to\u017enikovi prispevki in pomo\u010d o\u010detu niso bistveno pove\u010dali in izbolj\u0161ali zapustnikovega premo\u017eenja. Zato niso izpolnjeni pogoji za izlo\u010ditveni zahtevek iz 32. \u010dlena ZD.\n\nProti prvostopni sodbi so je to\u017enik prito\u017eil.\n\nTo\u017enikovo prito\u017ebo je prito\u017ebeno sodi\u0161\u010de zavrnilo in potrdilo izpodbijano sodbo sodi\u0161\u010da prve stopnje. Pritrjuje zaklju\u010dku prvostopnega sodi\u0161\u010da, da v sporni zadevi niso izpolnjeni pogoji za izlo\u010ditveni zahtevek iz 32. \u010dlena ZD, vendar iz drugih materialnopravnih razlogov kot jih navaja prvostopno sodi\u0161\u010de. Pok. to\u017enikov o\u010de namre\u010d ob smrti ni imel nobenega premo\u017eenja in zapu\u0161\u010dine po njem ni bilo; to\u017eenca nista dedi\u010da in spornega premo\u017eenja nista pridobila z dedovanjem. Izlo\u010ditveni zahtevek pa se lahko uveljavlja le v razmerju do dedi\u010dev zapustnika, ki bi ali pa so z dedovanjem pridobili premo\u017eenje zapustnika. Tudi sicer je od \u010dasa vlaganj v o\u010detovo premo\u017eenje do o\u010detove smrti minilo kar 26 let; gre za tako dolgo obdobje, da ni mogo\u010de govoriti o skupnosti, ki je tudi ena od predpostavk za izlo\u010ditveni zahtevek; zatrjevana vlaganja pa tudi ne predstavljajo bistvenega prispevka k ohranitvi vrednosti premo\u017eenja. To\u017enik bi lahko uveljavljal zahtevek na drugi dejanski in pravni podlagi v smislu ZTLR ali ZOR, vendar tak\u0161ne druge dejanske in pravne podlage to\u017enik ni zatrjeval in dokazoval. Glede to\u017enikovih zatrjevanj, da je o\u010de v izro\u010dilni pogodbi priznal svoje dolgove do to\u017enika, pa drugostopno sodi\u0161\u010de zaklju\u010duje, da je prvi to\u017eenec kot prevzemnik premo\u017eenja in pre\u017eivljalec odgovoren le za dolgove izro\u010devalcev, ki so bili dolo\u010deni v izro\u010dilni pogodbi, ki pa jih je to\u017eenec med pravdo \u017ee poravnal; za druge dolgove izro\u010devalka odgovarja sama, za pok. to\u017enikovega o\u010deta pa bi odgovarjali dedi\u010di, \u010de bi bili.\n\nProti sodbi sodi\u0161\u010da druge stopnje vlaga revizijo to\u017enik. Uveljavlja revizijski razlog zmotne uporabe materialnega prava. Predlaga da revizijsko sodi\u0161\u010de reviziji ugodi, sodbi sodi\u0161\u010da prve in druge stopnje pa spremeni tako, da prito\u017ebi ugodi in ugodi to\u017ebenemu zahtevku oz, da obe sodbi razveljavi in vrne zadevo prvostopnemu sodi\u0161\u010du v novo odlo\u010danje.\n\nRevizijo utemeljuje z navedbami, da je to\u017ebeni zahtevek ves \u010das postopka opiral na dolo\u010dila ZTLR in zatrjeval, da je z vlaganji pridobil lastninsko pravico na delu spornega premo\u017eenja. Njegov zahtevek ni zahtevek iz dednega prava, temve\u010d \"iz lastninske pravice\". Sodi\u0161\u010di sta uporabili napa\u010den zakon. To\u017enik ve, da v sporni zadevi izlo\u010ditveni zahtevek ne more biti utemeljen, ker ne gre za zapu\u0161\u010dino in ker je pridobil izvirno lastninsko pravico na premo\u017eenju, ki ga je sam ustvaril. Izro\u010dilna pogodba pa je sicer tudi ni\u010dna. O\u010de mu je ves \u010das zatrjeval, da bo prevzemnik kmetije. Zato je o\u010detu kupil konje, voz in zemlji\u0161\u010de, ki ga je o\u010de prodal in kupil drugo parcelo; z materialom, ki ga je to\u017enik kupil, je o\u010de adaptiral hi\u0161o; o\u010detu je dajal denar in mu pomagal pri gradnji poslopij in vgradil tudi veliko svojega materiala. V obdobju sedmih let, ko je sporno premo\u017eenje nastajalo, sta z o\u010detom skupaj prebivala. To\u017enik je namesto o\u010deta izpla\u010dal tudi dedne dele\u017ee sestrama.\n\nRevizija je bila vro\u010dena Javnemu to\u017eilcu Republike Slovenije, ki se o njej ni izjavil, in to\u017eeni stranki, ki na revizijo ni odgovorila (3. odst. 390. \u010dlena ZPP).\n\nRevizija ni utemeljena.\n\nDolo\u010dbe Zakona o pravdnem postopku (Ur. l. SFRJ \u0161t.4/77 - 17/90; v nadaljevanju: ZPP) je revizijsko sodi\u0161\u010de uporabilo na podlagi 4. \u010dlena Ustavnega zakona za izvedbo temeljne ustavne listine o samostojnosti in neodvisnosti Republike Slovenije (Ur. l. RS 1/91 - I).\n\nTo\u017enik je ves \u010das postopka pred sodi\u0161\u010dema prve in druge stopnje pravno utemeljeval to\u017ebena zahtevka na ugotovitev polovi\u010dnega solastninskega dele\u017ea na spornem premo\u017eenju oz. podrejeno na pla\u010dilo denarne vrednosti vlaganj v sporno premo\u017eenje tako, da se je skliceval na dolo\u010dilo 32. \u010dlena Zakona o dedovanju (Ur. l. SRS \u0161t. 15/76; v nadaljevanju:ZD). Tak\u0161ni pravni podlagi zahtevkov je prilagodil tudi dejansko podlago to\u017ebe z navedbami, da je o\u010detu pomagal pri pridobivanju in ohranjanju premo\u017eenja in je za ugotovitev teh okoli\u0161\u010din predlagal dokaze. Presojo utemeljenosti to\u017ebenih zahtevkov v navedenih dejanskih in pravnih okvirih je sodi\u0161\u010dema narekovalo dolo\u010dilo 1. odst. 2. \u010dlena ZPP. Revident pa se v reviziji ne more z uspehom sklicevati na drugo dejansko in pravno podlago zahtevkov. S tem namre\u010d spreminja to\u017ebo (dolo\u010dilo 1. odst. 191. \u010dlena ZPP, po katerem pomeni sprememba istovetnosti zahtevka spremembo to\u017ebe), kar pa v revizijskem postopku ni dopustno (dolo\u010dilo 1. odst. 190. \u010dlena ZPP, po katerem je sprememba to\u017ebe mogo\u010da le do konca glavne obravnave pred sodi\u0161\u010dem prve stopnje). Zato v revizijskem postopku z navedbami, da ne uveljavlja izlo\u010ditvenega zahtevka v smislu 32. \u010dlena ZD in da je na spornem premo\u017eenju pridobil z vlaganji \"izvirno\" lastninsko pravico, \u017ee samo iz tega razloga ne more uspeti.\n\nSodba sodi\u0161\u010da druge stopnje pa je razen po navedeni procesnopravni plati pravilna tudi v materialnopravnem pogledu. Pravni presoji, vsebovani v stali\u0161\u010du sodi\u0161\u010da druge stopnje, da je izlo\u010ditveni zahtevek po 32. \u010dlenu ZD mo\u017een le, \u010de ob zapustnikovi smrti \u0161e obstaja kaj njegovega premo\u017eenja (zapu\u0161\u010dina), v celoti pritrjuje tudi revizijsko sodi\u0161\u010de. Sodi\u0161\u010di prve stopnje in druge stopnje sta ugotovili, da je pok. vse svoje premo\u017eenje izro\u010dil to\u017eencu z izro\u010dilno pogodbo, na podlagi katere se je to\u017eenec vpisal v zemlji\u0161ko knjigo kot lastnik izro\u010denega premo\u017eenja (kasneje pa na podlagi darilne pogodbe, sklenjene med to\u017eencema, do ene solastninske polovice tudi to\u017eenka), in tako pok. to\u017enikov o\u010de ob svoji smrti ni imel nobenega premo\u017eenja ve\u010d. Sodi\u0161\u010de druge stopnje je zato lahko le potrdilo prvostopno odlo\u010dbo, s katero sta bila zavrnjena to\u017enikova izlo\u010ditvena to\u017ebena zahtevka.\n\nRevizijska trditev, da je bila izro\u010dilna pogodba ni\u010dna, pomeni uveljavljanje nove dejanske okoli\u0161\u010dine, ki bi zahtevala novo dokazno presojo. Zato te trditve revizijsko sodi\u0161\u010de ni moglo upo\u0161tevati. Z revizijo namre\u010d ni mogo\u010de izpodbijati pravnomo\u010dne sodne odlo\u010dbe, ker naj bi bilo dejansko stanje zmotno ali nepopolno ugotovljeno (\u010dlen 385/3 ZPP).\n\nVse druge revizijske navedbe, s katerimi revident na\u0161teva svoje prispevke v premo\u017eenje pok. o\u010deta, pa glede na pojasnjeno procesnopravno in materialnopravno plat sporne zadeve ne morejo biti upo\u0161tevne.\n\nKer revizijsko sodi\u0161\u010de tudi ni ugotovilo bistvene kr\u0161itve dolo\u010db pravdnega postopka iz 10. to\u010dke 2. odst 354. \u010dlena ZPP, na katero mora paziti po uradni dol\u017enosti, je zavrnilo revizijo kot neutemeljeno (393. \u010dlen ZPP).",
        "jedro": "Izlo\u010ditveni zahtevek iz 32. \u010dlena Zakona o dedovanju je mogo\u010de uveljavljati le, \u010de ob zapustnikovi smrti obstaja kaj njegovega premo\u017eenja (zapu\u0161\u010dina).\n\nTo\u017enik, ki se je v postopku skliceval na dolo\u010dilo 32. \u010dlena Zakona o dedovanju in temu prilagodil tudi dejansko podlago to\u017ebe in dokazne predloge (izlo\u010ditveni zahtevek), v revizijskem postopku pa je za\u010del zatrjevati, da ne uveljavlja izlo\u010ditvenega zahtevka, temve\u010d, da je z vlaganji pridobil \"izvirno\" lastninsko pravico, je s tem nedopustno spremenil to\u017ebo (1. odst 190. \u010dlena v zvezi s 1. odst. 191. \u010dlena ZPP).",
        "odseki": [
            "izlo\u010ditveni zahtevek iz 32",
            " ob zapustnikovi smrti \u0161e obstaja kaj njegovega premo\u017eenja (zapu\u0161\u010dina",
            "To\u017enik",
            "da ne uveljavlja izlo\u010ditvenega zahtevka",
            "temve\u010d",
            "jeval, da je z vlaganji pridobil lastninsko pravico na",
            "odst. 19",
            "odst",
            "191",
            "\u010dlena ZPP)"
        ]
    },
    {
        "obrazlo\u017eitev": "1. Sodi\u0161\u010de prve stopnje je to\u017eenki nalo\u017eilo pla\u010dilo zneska 40.269,30 EUR z zakonskimi zamudnimi obrestmi to\u017enikoma, zahtevek za pla\u010dilo zneska 11.395,97 EUR pa je zavrnilo. To\u017eenka je dedinja po denacionalizacijskem upravi\u010dencu F. D., ki mu je bila z odlo\u010dbo o denacionalizaciji z dne 22. 8. 2005 vrnjena v last nacionalizirana nepremi\u010dnina na sedanji parceli \u0161t. 568/3 k. o. ... Del te nepremi\u010dnine, to je manj\u0161i stanovanjski objekt, je Ob\u010dina ... 14. 9. 1994 prodala to\u017enikoma, ki sta nato od leta 1994 dalje vlagala sredstva v obnovo te nepremi\u010dnine. Kupoprodajno pogodbo z dne 14. 9. 1994 je Okrajno sodi\u0161\u010de v Ljubljani s sodbo II P 347/2001 z dne 25. 1. 2005 razglasilo za ni\u010dno. Prvostopenjsko sodi\u0161\u010de je na podlagi mnenja izvedenca ugotovilo pove\u010danje vrednosti nepremi\u010dnine zaradi vlaganj to\u017enikov za 38.721,00 EUR. Ta znesek je na podlagi \u010detrtega odstavka 210. \u010dlena Zakona o obligacijskih razmerjih (ZOR) nalo\u017eilo v pla\u010dilo to\u017eenki zaradi prikraj\u0161anja to\u017enikov in zaradi pridobitve koristi to\u017eenke.\n\n2. Sodi\u0161\u010de druge stopnje je delno ugodilo prito\u017ebi to\u017eene stranke in prvostopenjsko sodbo spremenilo tako, da je zavrnilo zahtevek za pla\u010dilo zneska 28.721,00 EUR z zakonskimi zamudnimi obrestmi. Navedlo je, da ni pri\u0161lo do prehoda premo\u017eenja na to\u017eeno stranko brez podlage oziroma na podlagi, ki je kasneje odpadla. Presodilo je, da je zmotno izhodi\u0161\u010de prvostopenjskega sodi\u0161\u010da za ugotovitev pove\u010danja vrednosti v vi\u0161ini 38.721,00 EUR. Za denacionalizacijskega upravi\u010denca je relevantna vrednost premo\u017eenja v \u010dasu podr\u017eavljenja in v \u010dasu vrnitve, pri \u010demer se v skladu s prvim odstavkom 25. \u010dlena Zakona o denacionalizaciji (ZDen) nepremi\u010dnina, katere vrednost se ni bistveno pove\u010dala, vrne brez pora\u010dunavanja razlike v vrednosti. Kot izhaja iz odlo\u010dbe upravne enote z dne 31. 1. 2008 in cenitvenega poro\u010dila z dne 16. 1. 2008, je zna\u0161ala vrednost nepremi\u010dnin, ki so bile predmet denacionalizacije v \u010dasu podr\u017eavljenja 111.796,86 DEM, v \u010dasu vra\u010danja pa 108.712,57 DEM, torej je bila celotna vrnjena nepremi\u010dnina v \u010dasu vra\u010danja vredna manj kot v \u010dasu podr\u017eavljenja. Zato to\u017eena stranka ni z ni\u010demer neupravi\u010deno obogatena.\n\n3. To\u017ee\u010da stranka je vlo\u017eila predlog za dopustitev revizije, ker meni, da je glede vpra\u0161anja obogatitve to\u017eene stranke drugostopenjsko sodi\u0161\u010de zmotno uporabilo materialno pravo in bistveno kr\u0161ilo dolo\u010dbe pravdnega postopka. Odlo\u010ditev je v nasprotju s sodbo Vrhovnega sodi\u0161\u010da II Ips 114/2002, kjer je smiselno odlo\u010deno, da se v primeru vlaganj v tujo nepremi\u010dnino, opravljenih kot nezavedno gestijo, priznava obligacijske zahtevke zoper okori\u0161\u010denca na podlagi dolo\u010dil 210. do 214. \u010dlena ZOR. Sicer pa v sodni praksi Vrhovnega sodi\u0161\u010da ni popolnoma identi\u010dnega primera. Napa\u010dno je stali\u0161\u010de v izpodbijani sodbi, da se uporablja 25. \u010dlen ZDen, saj med strankama ne gre za razmerje po ZDen, temve\u010d za zahtevek po na\u010delih splo\u0161nega civilnega prava. Nobene podlage ni za neodpla\u010dan prehod dela premo\u017eenja, ki sta ga to\u017enika kot prikraj\u0161anca z investicijskimi vlo\u017eki izven dolo\u010dil ZDen opravila na delu vrnjene nepremi\u010dnine.\n\n4. To\u017ee\u010da stranka v predlogu tudi trdi, da je drugostopenjsko sodi\u0161\u010de bistveno kr\u0161ilo 15. to\u010dko drugega odstavka 339. \u010dlena Zakon o pravdnem postopku (ZPP), ker je nasprotje med tem, kar je navedeno v razlogih sodbe o vsebini listin, saj iz odlo\u010dbe upravne enote in iz cenitvenega poro\u010dila izvedenca \u010cepona v resnici ne izhaja, da bi bila nepremi\u010dnina, ki je predmet tega postopka, ob vra\u010danju vredna manj kot ob nacionalizaciji. Predmet tega postopka je namre\u010d zgolj del nepremi\u010dnine na parceli \u0161t. 568/3 (stavba), za katero je cenilec \u010cepon v cenitvi ugotovil, da je ob vra\u010danju vredna ve\u010d za pribli\u017eno 11.000 DEM.\n\n5. Predlog je delno utemeljen.\n\n6. Vrhovno sodi\u0161\u010de ugotavlja, da so podani pogoji za dopustitev revizije iz 367. a \u010dlena ZPP glede vpra\u0161anja pravilnosti odlo\u010ditve drugostopenjskega sodi\u0161\u010da, da se v obravnavani zadevi zaradi neupravi\u010dene pridobitve uporabljajo dolo\u010dbe Zakona o denacionalizaciji. Zato je v skladu s tretjim odstavkom 367. c \u010dlena ZPP predlogu za dopustitev revizije v tem delu ugodilo. Ni pa ugotovilo pogojev za dopustitev revizije glede zatrjevane bistvene kr\u0161itve dolo\u010db pravdnega postopka.",
        "jedro": "Dopu\u0161\u010dena je revizija glede vpra\u0161anja uporabe dolo\u010db ZDen pri odlo\u010danju o zahtevku za vrnitev neupravi\u010deno pridobljene koristi.",
        "odseki": []
    },
    {
        "obrazlo\u017eitev": "1. To\u017ee\u010da stranka je s to\u017ebo zahtevala izstavitev zemlji\u0161koknji\u017enega dovolila in ugotovitev, da je prodajna pogodba med to\u017ee\u010do stranko (v nadaljevanju: to\u017enico) in to\u017eeno stranko (v nadaljevanju: to\u017eenko) sklenjena.\n\n2. Sodi\u0161\u010de prve stopnje je ugotovilo, da je sklenjena prodajna pogodba med to\u017enico in to\u017eenko za zemlji\u0161\u010da s kupnino 180.000 EUR, pri \u010demer se kmetijska in gozdna zemlji\u0161\u010da prodajajo izklju\u010dno kot celota skupaj s stavbnimi zemlji\u0161\u010di in kmetijo na naslovu ... V preostalem delu, in sicer, da je to\u017eenka dol\u017ena izstaviti zemlji\u0161koknji\u017eno dovolilo v korist to\u017enice, je zahtevek zavrnilo. Odlo\u010dilo je tudi, da vsaka pravdna stranka krije svoje stro\u0161ke postopka. Sodi\u0161\u010de druge stopnje je prito\u017ebo to\u017enice zavrnilo in potrdilo sodbo sodi\u0161\u010da prve stopnje v izpodbijanem delu ter odlo\u010dilo, da vsaka pravdna stranka krije svoje stro\u0161ke prito\u017ebenega postopka.\n\n3. To\u017enica je v predlogu za dopustitev revizije postavila \u0161est vpra\u0161anj:\n\n\u25e6 Ali presoja za izdajo dovoljenja centra za socialno delo po 248. \u010dlenu Dru\u017einskega zakonika zajema (zgolj) vsebinsko presojo dopustnosti nameravanega pravnega posla s stali\u0161\u010da interesov varovanca ali tudi presojo ustreznosti sopogodbenika, izbranega v okviru postopka prodaje kmetijskih zemlji\u0161\u010d, gozdov ali kmetij po Zakonu o kmetijskih zemlji\u0161\u010dih oziroma Zakonu o gozdovih?\n\n\u25e6 Ali bi dejstvo, da center za socialno delo lahko presoja tudi ustreznost tak\u0161nega sopogodbenika, predstavljalo poseg v stvarno pristojnost upravne enote, ki je \u017ee pravnomo\u010dno opravila izbiro sopogodbenika v okviru tak\u0161nega postopka prodaje po Zakonu o kmetijskih zemlji\u0161\u010dih oziroma Zakonu o gozdovih?\n\n\u25e6 Ali dovoljenje, ki ga center za socialno delo na podlagi 248. \u010dlena Dru\u017einskega zakonika da k sklenitvi prodajne pogodbe, pomeni generalno dovoljenje k sklenitvi pravnega posla pod v tak\u0161nem pravnem poslu navedenimi pogoji ali predstavlja dovoljenje zgolj za to\u010dno dolo\u010denega kupca? Ali na odgovor na prej\u0161nje vpra\u0161anje vpliva okoli\u0161\u010dina, ali so predmet prodaje kmetijska zemlji\u0161\u010da, gozdovi ali kmetija, ki se prodajajo po Zakonu o kmetijskih zemlji\u0161\u010dih oziroma Zakonu o gozdovih?\n\n\u25e6 Ali sta Vi\u0161je sodi\u0161\u010de v Ljubljani in Okro\u017eno sodi\u0161\u010de v Kranju ravnali materialnopravno pravilno s tem, ko sta zavzeli stali\u0161\u010de, da je zahtevek to\u017ee\u010de stranke A. A. za izstavitev zemlji\u0161koknji\u017enega dovolila, s katerim to\u017eena stranka B. B. izrecno in nepogojno dovoljuje, da se pri lastni\u0161kem dele\u017eu to\u017eene stranke 1/1 na nepremi\u010dninah z ID znaki: parcela ... 978, parcela ... 980/1, parcela ... 980/2, parcela ... 977, parcela ... 979/1, parcela ... 395/1, parcela ... 300/3 in parcela ... 300/4 vknji\u017ei lastninska pravica to\u017ee\u010de stranke do celote (1/1), preuranjen, kljub temu, da je pravnomo\u010dno ugotovljeno, da je prodajna pogodba za prodajo navedenih parcel s strani B. B. A. A. sklenjena?\n\n\u25e6 Ali sta Vi\u0161je sodi\u0161\u010de v Ljubljani in Okro\u017eno sodi\u0161\u010de v Kranju ravnali materialnopravno pravilno s tem, ko sta zavzeli stali\u0161\u010de, da dovoljenje centra k sklenitvi prodajne pogodbe med to\u017ee\u010do stranko in to\u017eeno stranko, ni bilo dano iz razloga, ker se v izreku dovoljenja centra navaja pogodba z vnaprej dolo\u010denima kupcema, ne glede na to, da je v postopku prodaje kmetijskih in gozdnih zemlji\u0161\u010d to\u017ee\u010da stranka uspe\u0161no uveljavljala svojo zakonsko predkupno pravico?\n\n\u25e6 Ali sta Vi\u0161je sodi\u0161\u010de v Ljubljani in Okro\u017eno sodi\u0161\u010de v Kranju ravnalo materialnopravno pravilno s tem, ko sta to\u017ee\u010do stranko kot kupca kmetijskih zemlji\u0161\u010d, gozdov in kmetije, ki jih prodaja oseba, postavljena pod skrbni\u0161tvo, postavilo v druga\u010den in slab\u0161i polo\u017eaj, kot kupca kmetijskih zemlji\u0161\u010d, gozdov in kmetij, ki jih prodaja oseba, ki ni postavljena pod skrbni\u0161tvo?\n\n4. Predlog je utemeljen.\n\n5. Na podlagi prvega odstavka 367.a \u010dlena Zakona o pravdnem postopku (v nadaljevanju ZPP) sodi\u0161\u010de dopusti revizijo, \u010de je od odlo\u010ditve Vrhovnega sodi\u0161\u010da mogo\u010de pri\u010dakovati odlo\u010ditev o pravnem vpra\u0161anju, ki je pomembno za zagotovitev pravne varnosti, enotne uporabe prava ali za razvoj prava preko sodne prakse. Sodi\u0161\u010de dopusti revizijo zlasti v naslednjih primerih: \u010de gre za pravno vpra\u0161anje, glede katerega odlo\u010ditev sodi\u0161\u010da druge stopnje odstopa od sodne prakse vrhovnega sodi\u0161\u010da; \u010de gre za pravno vpra\u0161anje, glede katerega sodne prakse vrhovnega sodi\u0161\u010da ni, \u0161e zlasti, \u010de je sodna praksa vi\u0161jih sodi\u0161\u010d neenotna; ali \u010de gre za pravno vpra\u0161anje, glede katerega sodna praksa vrhovnega sodi\u0161\u010da ni enotna.\n\n6. Vrhovno sodi\u0161\u010de ugotavlja, da so pogoji iz prvega odstavka 367.a \u010dlena ZPP podani glede vpra\u0161anj, navedenih v izreku, zato je v tem obsegu revizijo dopustilo (tretji odstavek 367.c \u010dlena ZPP).\n\n7. Vrhovno sodi\u0161\u010de je odlo\u010dalo v senatu, ki je naveden v uvodu odlo\u010dbe. Odlo\u010ditev je sprejelo soglasno (sedmi odstavek 324. \u010dlena ZPP).",
        "jedro": "Revizija se dopusti glede vpra\u0161anj:\n\n\n1. Ali mora center za socialno delo v skladu z 248. \u010dlenom Dru\u017einskega zakonika dati dovoljenje za odtujitev varovan\u010devih kmetijskih zemlji\u0161\u010d, gozdov ali kmetij \u017ee pred predlo\u017eitvijo ponudbe upravni enoti v skladu z 20. \u010dlenom Zakona o kmetijskih zemlji\u0161\u010dih?\n\n\n2. Ali odobritev predlo\u017eene prodajne pogodbe med to\u017eeno stranko in konkretno dolo\u010denima kupcema z odlo\u010dbo \u0161t. 1221-41/2019/DOMZA/2, ki jo je izdal Center za socialno delo Osrednja Slovenija - vzhod, Enota Dom\u017eale dne 20. 3. 2019, predstavlja odobritev v smislu dolo\u010db 191. \u010dlena Zakona o zakonski zvezi in dru\u017einskih razmerjih oz. dovoljenje v smislu 248. \u010dlena Dru\u017einskega zakonika za namen prodaje istih zemlji\u0161\u010d pod istimi pogoji kateremukoli kupcu v postopku prodaje kmetijskih zemlji\u0161\u010d, gozdov ali kmetij v skladu z dolo\u010dbami Zakona o kmetijskih zemlji\u0161\u010dih in Zakona o gozdovih?",
        "odseki": [
            "3"
        ]
    },
    {
        "obrazlo\u017eitev": "1. To\u017eena stranka je vlo\u017eila predlog za dopustitev revizije zoper sodbo sodi\u0161\u010da druge stopnje, ki je sodbo sodi\u0161\u010da prve stopnje spremenilo tako, da je obdr\u017ealo v veljavi sklep o izvr\u0161bi Okrajnega sodi\u0161\u010da v Ljubljani 0005 Ig 2002/08037 z dne 22. 10. 2002 tudi v 1. in 3. to\u010dki izreka ter ugotovilo, da ne obstaja v pobot uveljavljena terjatev to\u017eene stranke v vi\u0161ini 5.164,41 EUR s pripadki.\n\n2. To\u017eena stranka je v predlogu za dopustitev revizije kot pomembna izpostavila ve\u010d pravnih vpra\u0161anj, glede katerih zatrjuje neobstoj sodne prakse Vrhovnega sodi\u0161\u010da. V predlogu je tudi natan\u010dno in konkretno opisala zatrjevane kr\u0161itve postopka.\n\n3. Revizijsko sodi\u0161\u010de ugotavlja, da so pogoji za dopustitev revizije iz prvega odstavka 367.a \u010dlena ZPP izpolnjeni glede pravnih vpra\u0161anj, ki so povzeta v izreku tega sklepa. Vrhovno sodi\u0161\u010de je zato revizijo v navedenem obsegu dopustilo.",
        "jedro": "Predlogu se ugodi in se revizija dopusti o vpra\u0161anjih, navedenih v izreku odlo\u010dbe.",
        "odseki": []
    },
    {
        "obrazlo\u017eitev": "1. Sodi\u0161\u010de prve stopnje je zavrnilo to\u017ebeni zahtevek za ugotovitev, da je odpoved koncesijske pogodbe nezakonita in kot taka nima pravnega u\u010dinka ter da pogodba o koncesiji, sklenjena med pravdnima strankama, velja. \n\n2. Sodi\u0161\u010de druge stopnje je prvostopenjsko sodbo spremenilo in to\u017ebo zavrglo v delu, ki se nana\u0161a na ugotovitev nezakonitosti odpovedi pogodbe, ter ugodilo zahtevku za ugotovitev veljavnosti koncesijske pogodbe. \n\n3. Zoper sodbo sodi\u0161\u010da druge stopnje vlaga to\u017eena stranka predlog za dopustitev revizije.\n\n4. Revizijsko sodi\u0161\u010de ugotavlja, da so izpolnjeni pogoji za dopustitev revizije iz prvega odstavka 367. a \u010dlena Zakona o pravdnem postopku glede pravnega vpra\u0161anja, opredeljenega v izreku sklepa. Revizijo je zato v tem obsegu dopustilo. V tem vpra\u0161anju so smiselno zajeta \u017ee vsa ostala zastavljena vpra\u0161anja, zato bo na njih odgovorjeno z odgovorom na dopu\u0161\u010deno vpra\u0161anje.",
        "jedro": "Dopu\u0161\u010dena revizija glede vpra\u0161anja ali je to\u017eena stranka zakonito odpovedala koncesijsko pogodbo, sklenjeno s to\u017ee\u010do stranko.",
        "odseki": []
    },
    {
        "obrazlo\u017eitev": "1. Sodi\u0161\u010de prve stopnje je v drugem sojenju odlo\u010dilo, da je to\u017eenec dol\u017ean pla\u010dati to\u017enici 4.446,80 EUR s pripadajo\u010dimi zakonskimi zamudnimi obrestmi v znesku 12.646,77 EUR, vi\u0161ji to\u017ebeni zahtevek pa je zavrnilo. Odlo\u010dilo je tudi, da je to\u017eenec dol\u017ean povrniti to\u017enici njene pravdne stro\u0161ke. Odlo\u010dilo je o obstoju kaznivega dejanja poneverbe po prvem odstavku 245. \u010dlena Kazenskega zakonika (v nadaljevanju KZ) kot o predhodnem vpra\u0161anju in njegov obstoj ugotovilo. Zato je v zvezi z ugovorom zastaranja uporabilo zastaralni rok iz prvega odstavka 377. \u010dlena Zakona o obligacijskih razmerjih in ugovor zastaranja zavrnilo. Zato je to\u017eenec dol\u017ean povrniti to\u017enici \u0161kodo, ki je bila povzro\u010dena s kaznivim dejanjem, s pripadajo\u010dimi zakonskimi zamudnimi obrestmi.\n\n2. Sodi\u0161\u010de druge stopnje je zavrnilo to\u017een\u010devo prito\u017ebo in v izpodbijanem ugodilnem delu potrdilo sodbo sodi\u0161\u010da prve stopnje.\n\n3. Predlog za dopustitev revizije zoper sodbo sodi\u0161\u010da druge stopnje je vlo\u017eil to\u017eenec. Predlaga dopustitev revizije zaradi odlo\u010ditve o pomembnih pravnih vpra\u0161anjih: 1) Ali je sodi\u0161\u010de prve stopnje pravilno uporabilo materialno pravo glede bistvenega elementa kaznivega dejanja poneverbe po prvem odstavku 245. \u010dlena KZ, ki dolo\u010da, da morajo biti stvari, torej denar, vrednosti papirji in druge premi\u010dne stvari, storilcu zaupane v zvezi z delom pri opravljanju gospodarske dejavnosti, kar pomeni, da ima storilec na podlagi pooblastil, ki izhajajo iz ustreznih predpisov, splo\u0161nih aktov ali odlo\u010ditev organov upravljanja, ali pa iz narave storil\u010devega dela in njegovih nalog, pravico razpolagati s temi stvarmi, glede na to, da je to\u017eenec za to\u017enico opravljal zgolj prevoz blaga in pravice razpolaganja s tem blagom ni imel? 2) Ali predstavlja bistveno kr\u0161itev dolo\u010db pravdnega postopka po prvem odstavku 339. \u010dlena Zakona o pravdnem postopku (v nadaljevanju ZPP) odlo\u010ditev sodi\u0161\u010da, da je upo\u0161tevalo kot trditveno podlago in dokaze za utemeljitev to\u017ebenega zahtevka dokaze, ki so bili kasneje kot nedopustni izlo\u010deni iz spisa, kar bi lahko vplivalo na zakonitost in pravilnost sodbe? 3) Ali predstavlja bistveno kr\u0161itev dolo\u010db pravdnega postopka po prvem odstavku 339. \u010dlena ZPP, ki bi lahko vplivala na zakonitost in pravilnost sodbe, neuporaba prvega odstavka 180. \u010dlena v zvezi s 105. \u010dlenom in 286. \u010dlenom ZPP, ki je bila v postopku zagre\u0161ena s tem, da to\u017enica ni navedla vseh dokazov dolo\u010dno do konca prvega naroka za glavno obravnavo in ni opredelila, kje se nahajajo, kasneje po prvem narok pa je navedla, da se nahajajo v drugem sodnem spisu, iz katerega so bili izlo\u010deni? V zvezi s prvim vpra\u0161anjem uveljavlja odstop od sodne prakse Vrhovnega sodi\u0161\u010da in se sklicuje na sodbo I Ips 208/1998. Navaja, da sodi\u0161\u010di nista ugotovili vseh znakov kaznivega dejanja poneverbe po prvem odstavku 245. KZ, saj nista ugotovili, da je imel to\u017eenec pravico razpolaganja z blagom, ki ga je preva\u017eal. To\u017eenec ni bil poobla\u0161\u010den razpolagati z vsebino po\u0161iljke, zato o\u010ditanega kaznivega dejanja ni mogel storiti. Prito\u017ebeno sodi\u0161\u010de se v zvezi s tem tudi ni opredelilo do prito\u017ebenih navedb. Glede drugega vpra\u0161anja navaja, da sodna praksa Vrhovnega sodi\u0161\u010da ne obstaja, odlo\u010ditev o tem vpra\u0161anju pa je pomembna za zagotovitev pravne varnosti, saj gre za kr\u0161itev ustavnih pravic. Uveljavlja kr\u0161itev 14. to\u010dke drugega odstavka 339. \u010dlena ZPP. Sodi\u0161\u010de je nezakonito pridobljene dokaze izlo\u010dilo \u0161ele na zadnjem naroku za glavno obravnavo, pri tem pa je upo\u0161tevalo trditveno podlago, ki je povzemala te dokaze, meritorno odlo\u010ditev pa je sprejela sodnica, ki se je s temi dokazi seznanila. Uveljavlja kr\u0161itev 22. \u010dlena Ustave RS. Glede tretjega vpra\u0161anja uveljavlja odstop od sodne prakse Vrhovnega sodi\u0161\u010da in se sklicuje na sodbo III Ips 63/2005. Navaja, da  je sodi\u0161\u010de upo\u0161tevalo dokaze, ki jih je to\u017enica predlo\u017eila ve\u010d let po prvem naroku. To\u017enica je s to\u017ebo zatrjevala primanjkljaj na podlagi \u0161tirih bremepisov, zmanj\u0161anih za en dobropis, ki nimajo narave verodostojne listine po 23. \u010dlenu Zakona o izvr\u0161bi in zavarovanju in bi jih sodi\u0161\u010de moralo zavre\u010di oziroma to\u017enico pozvati na popravo to\u017ebe in dopolnitev. To\u017enica je kot dokaze predlagala tudi veterinarska potrdila, kamionske inventure, dobavnice, popravljene prevoznice in ostalo dokumentacijo o prila\u0161\u010denem mesu, vendar tega dokaznega predloga ni specificirala. \n\n4. Predlog ni utemeljen.\n\n5. Vrhovno sodi\u0161\u010de je ugotovilo, da glede vpra\u0161anj, izpostavljenih v to\u017een\u010devem predlogu, niso podani pogoji za dopustitev revizije iz prvega odstavka 367.a \u010dlena ZPP. Zato je Vrhovno sodi\u0161\u010de predlog zavrnilo (367.c \u010dlen ZPP).",
        "jedro": "Ker niso izpolnjeni pogoji, ki jih za dopustitev revizije dolo\u010da 367. \u010dlen ZPP, je Vrhovno sodi\u0161\u010de to\u017een\u010dev predlog za dopustitev revizije zavrnilo.",
        "odseki": [
            "\u010dlen ZPP"
        ]
    },
    {
        "obrazlo\u017eitev": "A.\n\n1. Okrajno sodi\u0161\u010de v Ljubljani je obsojeno A. A. v to\u010dkah 1a in 1b izreka spoznalo za krivo dveh kaznivih dejanj odvzema mladoletne osebe po prvem odstavku 190. \u010dlena Kazenskega zakonika (v nadaljevanju KZ-1), v to\u010dki 2 izreka pa za krivo kaznivega dejanja overitve la\u017ene vsebine po prvem odstavku 253. \u010dlena KZ-1. Za vsako kaznivo dejanje v to\u010dkah 1 ji je dolo\u010dilo kazen deset mesecev zapora, za kaznivo dejanje v to\u010dki 2 pa pet mesecev zapora, nato je izreklo enotno kazen dve leti zapora. Iz razloga po 358. \u010dlenu Zakona o kazenskem postopku (v nadaljevanju ZKP) je obsojenko oprostilo obto\u017ebe za kaznivo dejanje goljufije po prvem odstavku 211. \u010dlena KZ-1. Odlo\u010dilo je, da stro\u0161ki kazenskega postopka ter potrebni izdatki obsojenke obremenjujejo prora\u010dun, o\u0161kodovanca B. B. pa je s premo\u017eenjskopravnim zahtevkom napotilo na pravdo.\n\n2. Vi\u0161je sodi\u0161\u010de v Ljubljani je prito\u017ebi obsojenke zoper obsodilni del sodbe sodi\u0161\u010da prve stopnje delno ugodilo in sodbo v odlo\u010dbi o krivdi spremenilo tako, da je v opisu kaznivega dejanja v to\u010dki 1b izreka datum 8. 12. 2016 nadomestilo s 4. 1. 2017, izpustilo pa je besedilo \u00bbkot jih je onemogo\u010dala \u017ee dalj \u010dasa pred tem, saj je bila \u017ee pravnomo\u010dno obsojena za istovrstno kaznivo dejanje\u00ab ter besedo \u00bbtako\u00ab. Sodbo je spremenilo tudi v odlo\u010dbi o kazenski sankciji, in sicer na na\u010din, da je obsojenki izreklo pogojno obsodbo, v kateri ji je za vsako kaznivo dejanje v to\u010dkah 1 dolo\u010dilo kazen devet mesecev zapora, za kaznivo dejanje v to\u010dki 2 pa pet mesecev zapora, nato pa ji je dolo\u010dilo enotno kazen eno leto in deset mesecev zapora s preizkusno dobo petih let. V preostalem je prito\u017ebo zavrnilo kot neutemeljeno ter v nespremenjenih delih potrdilo sodbo sodi\u0161\u010da prve stopnje.\n\n3. Zoper pravnomo\u010dno sodbo je zahtevo za varstvo zakonitosti vlo\u017eil obsojenkin zagovornik zaradi kr\u0161itve kazenskega zakona, bistvene kr\u0161itve dolo\u010db kazenskega postopka, kr\u0161itve ustavno zagotovljenih \u010dlovekovih pravic in temeljnih svobo\u0161\u010din ter drugih kr\u0161itev dolo\u010db kazenskega postopka, ki so vplivale na zakonitost izpodbijanih odlo\u010db. Vrhovnemu sodi\u0161\u010du je predlagal, da pravnomo\u010dno sodbo spremeni in obsojenko oprosti obto\u017ebe, podrejeno pa, da sodbo razveljavi ter zadevo vrne v novo sojenje pred \u00bbpopolnoma spremenjenim senatom\u00ab.1\n\n4. Vrhovna dr\u017eavna to\u017eilka Mirjam Kline je v odgovoru na zahtevo za varstvo zakonitosti predlagala, da Vrhovno sodi\u0161\u010de zahtevo zavrne.\n\nB-1.\n\n5. S sodbo Vi\u0161jega sodi\u0161\u010da v Ljubljani VII Kp 58591/2011 z dne 10. 6. 2015 v zvezi s sodbo Okrajnega sodi\u0161\u010da v Ljubljani IV K 58591/2011 z dne 14. 7. 2014 je bila obsojenka spoznana za krivo dveh istovrstnih kaznivih dejanj kot v tej zadevi, s tem, da v \u010dasovnem obdobju med 6. 8. 2011 in 11. 9. 2013 iz zlonamernosti ni omogo\u010dala stikov med B. B. ter mladoletnima o\u0161kodovancema, ki so bili glede C. C. dolo\u010deni z odlo\u010dbo Okro\u017enega sodi\u0161\u010da v Ljubljani P 4082/2009-IV z dne 14. 3. 2011, glede D. D. pa z odlo\u010dbo istega sodi\u0161\u010da N 198/2011 z dne 29. 11. 2011. Obsojenki je bila izre\u010dena pogojna obsodba z varstvenim nadzorstvom, v kateri ji je bil dolo\u010den tudi nadaljnji pogoj, da mora omogo\u010diti uresni\u010ditev izvr\u0161ljivih odlo\u010db v citiranih zadevah P 4082/2009-IV in N 198/2011, ter navodilo, da mora obiskovati psiholo\u0161ko posvetovalnico. S sklepom VII Kp 58591/2011 z dne 6. 2. 2020 je Vi\u0161je sodi\u0161\u010de v Ljubljani zoper obsojenko ustavilo postopek za preklic pogojne obsodbe. Ugotovilo je,2 da sta bili navedeni odlo\u010dbi v zadevah P 4082/2009 in N 198/2011 naknadno spremenjeni s sklepom Okro\u017enega sodi\u0161\u010da v Ljubljani N 85/2015 z dne 29. 12. 2015 ter s sklepom Vi\u0161jega sodi\u0161\u010da v Ljubljani IV Cp 2332/2016 z dne 8. 12. 2016. Posledi\u010dno obsojene nista ve\u010d zavezovali odlo\u010dbi, katerih uresni\u010ditev bi morala omogo\u010diti kot posebni pogoj v pogojni obsodbi.3 Ker je nalo\u017eena ji obveznost postala brezpredmetna (sodi\u0161\u010de pa je na podlagi 61. \u010dlena KZ-1 ni nadomestilo z drugo ustrezno obveznostjo, tj. omogo\u010diti uresni\u010devanje kasnej\u0161e odlo\u010dbe), je bilo neizpolnitev posebnega pogoja pripisati vzroku objektivne narave, ne obsojenkini krivdi.4\n\n6. V obravnavani zadevi pa je bila obsojenka spoznana za krivo, da je zlonamerno onemogo\u010dala, da bi se uresni\u010dili izvr\u0161ljivi odlo\u010dbi glede mladoletnih oseb, s tem, ko v \u010dasu od 21. 12. 2013 do 16. 12. 2015 ni omogo\u010dala stikov med B. B. in otrokoma, pri \u010demer so bili glede C. C. stiki dolo\u010deni s sodno poravnavo pri Okro\u017enem sodi\u0161\u010du v Ljubljani P 4082/2009-IV z dne 14. 3. 2011 ter glede D. D. s sklepom Okro\u017enega sodi\u0161\u010da v Ljubljani N 198/2011 z dne 29. 11. 2011 (to\u010dka 1a izreka izpodbijane sodbe). V to\u010dki 1b izreka pravnomo\u010dne sodbe je bila obsojenka spoznana za krivo zlonamernega onemogo\u010danja stikov v obdobju od 4. 1. 2017 do 20. 12. 2017, pri \u010demer so bili stiki glede obeh o\u0161kodovancev dolo\u010deni s sklepom Okro\u017enega sodi\u0161\u010da v Ljubljani N 85/2015 z dne 29. 12. 2015 oziroma s sklepom Vi\u0161jega sodi\u0161\u010da v Ljubljani IV Cp 2332/2016 z dne 8. 12. 2016.\n\n7. Vlo\u017enik navaja, da je bila obsojenka z izpodbijano pravnomo\u010dno sodbo obsojena \u00bbza isto \u010dasovno obdobje, ki ga je sodi\u0161\u010de vzporedno obravnavalo tudi v postopku preklica pogojne obsodbe Kr 58591/2011\u00ab. Vi\u0161je sodi\u0161\u010de v Ljubljani je v omenjeni zadevi sklenilo, da je bila neizpolnitev posebnega pogoja v pogojni obsodbi zunaj sfere obsojenkine krivde. Zahteva zatrjuje kr\u0161itev kazenskega zakona po 2. to\u010dki 372. \u010dlena ZKP, saj naj bi bile podane okoli\u0161\u010dine, ki izklju\u010dujejo krivdo obsojenke. Uveljavlja tudi kr\u0161itev prepovedi ponovnega sojenja o isti stvari (31. \u010dlen Ustave v zvezi s 3. to\u010dko 372. \u010dlena ZKP), saj gre tako v predmetni zadevi kot v postopku Kr 58591/2011 za obravnavanje istih histori\u010dnih dogodkov oziroma \u017eivljenjskih primerov, izreka sodnih odlo\u010db pa se bistveno razlikujeta, \u010deprav se prekrivata tako \u010dasovno kot po obliki izvr\u0161itve. Sodbi obravnavata izvr\u0161evanje istih odlo\u010db o stikih med otrokoma C. C. in D. D. ter njunim o\u010detom B. B. v istem \u010dasovnem obdobju, tj. od 12. 9. 2015 dalje, zato bi se obsojenki v tej zadevi lahko o\u010ditala le storitev kaznivega dejanja z dne 21. 12. 2013. Naposled vlo\u017enik o\u010ditkom v tem pogledu pripi\u0161e \u0161e kr\u0161itev jamstva obrazlo\u017eenosti sodne odlo\u010dbe iz 22. \u010dlena Ustave in kr\u0161itev po drugem odstavku 371. \u010dlena ZKP, saj naj bi ni\u017eji sodi\u0161\u010di svoji odlo\u010dbi utemeljili nezadostno ter neprimerno.\n\n8. Vrhovno sodi\u0161\u010de ugotavlja, da kr\u0161itve, ki jih uveljavlja zagovornik, niso podane. Do ponovnega sojenja o isti stvari oziroma odlo\u010danja o \u017ee pravnomo\u010dno razsojeni stvari ni pri\u0161lo, saj je bila obsojenka v tej zadevi spoznana za krivo, da je (vnovi\u010d) zlonamerno prepre\u010dila izvr\u0161itev pravnomo\u010dnih sodnih odlo\u010db v obdobjih od 21. 12. 2013 do 16. 12. 2015 in od 4. 1. 2017 do 20. 12. 2017, ti \u010dasovni obdobji pa nista bili predmet prej\u0161nje sodbe, po kateri je obsojena izvr\u0161evala kaznivi dejanji v \u010dasu med 6. 8. 2011 ter 11. 9. 2013. Kot je pravilno nakazalo \u017ee vi\u0161je sodi\u0161\u010de (to\u010dka 6), za odlo\u010ditev v predmetnem postopku nima nobenega pomena ustavitev postopka za preklic pogojne obsodbe s sklepom VII Kp 58591/2011 z dne 6. 2. 2020. V tem sklepu se je vi\u0161je sodi\u0161\u010de opredelilo zgolj do dejstva, da sta bili sodni odlo\u010dbi P 4082/2009 in N 198/2011 glede izvr\u0161evanja stikov spremenjeni (bolje re\u010deno nadome\u0161\u010deni) s sklepoma v zadevah N 85/2015 ter IV Cp 2332/2016. Ta okoli\u0161\u010dina se odra\u017ea v opisu kaznivih dejanj v izpodbijani sodbi, saj se obsojenki do 16. 12. 2015 o\u010dita zlonamerno onemogo\u010danje uresni\u010ditve odlo\u010db P 4082/2009 in N 198/2011, po 4. 1. 2017 pa zlonamerno onemogo\u010danje uresni\u010ditve odlo\u010db N 85/2015 ter Cp 2332/2016, ki sta bili izdani prav v vmesnem \u010dasu. Vi\u0161je sodi\u0161\u010de v izpostavljenem sklepu VII Kp 58591/2011 z dne 6. 2. 2020 ni v ni\u010demer presojalo krivdnega odnosa obsojenke v zvezi z onemogo\u010danjem uresni\u010devanja izvr\u0161ljivih sodnih odlo\u010db, zato ne more biti govora o nekak\u0161ni \u00bbkoliziji\u00ab, ki bi imela vpliv na presojo krivde obsojene v predmetni zadevi, vklju\u010dno s histori\u010dnima dogodkoma 16. 9. 2015 in 16. 12. 2015 (to\u010dka 1a izreka izpodbijane sodbe), ko sta obsojenko odlo\u010dbi P 4082/2009 ter N 198/2011 \u0161e zavezovali. Ratio decidendi za ustavitev postopka za preklic pogojne obsodbe je v sicer tehtni ugotovitvi, da od nikogar ni mogo\u010de zahtevati izvr\u0161evanja odlo\u010db, ki ne veljajo ve\u010d, pri \u010demer pa ne gre za ugotovitev obstoja okoli\u0161\u010din, ki bi izklju\u010devale krivdo obsojene za kaznivi dejanji v smislu krivde kot ene od prvin t. i. splo\u0161nega pojma kaznivega dejanja. Vi\u0161je sodi\u0161\u010de se v sklepu VII Kp 58591/2011 z dne 6. 2. 2020 ni ukvarjalo, toliko manj pa vsebinsko opredeljevalo glede ravnanj obsojenke v \u010dasu od 4. 1. 2017 do 22. 5. 2017 oziroma od 14. 6. 2017 do 20. 12. 2017 (to\u010dka 1b izreka izpodbijane sodbe), zato ne dr\u017ei, da sta bili obdobji predmet obravnave v postopku za preklic pogojne obsodbe, krivda obsojenke pa tudi v tem obsegu \u00bbizklju\u010dena\u00ab.\n\n9. Zahteva uveljavlja kr\u0161itev 5. to\u010dke prvega odstavka 90. \u010dlena KZ-1 z navedbo, da je \u00bbnerazumljiva\u00ab obrazlo\u017eitev ni\u017ejih sodi\u0161\u010d (to\u010dka 21 prvostopenjske in to\u010dka 8 drugostopenjske sodbe), da gre pri obravnavanih kaznivih dejanjih za trajajo\u010di kaznivi dejanji, zato glede kaznivih dejanj v to\u010dki 1a izreka ni pri\u0161lo do zastaranja kazenskega pregona. Nobena od zavezujo\u010dih sodnih odlo\u010db (P 4082/2009 in N 198/2011) B. B. ni zagotavljala stikov v celotnem obdobju od 21. 12. 2013 do 16. 9. 2015, kot je konkretizirano v opisu kaznivih dejanj, temve\u010d le na to\u010dno dolo\u010dene datume. Vlo\u017enik nasprotuje obrazlo\u017eitvi sodi\u0161\u010da prve stopnje (to\u010dka 21 prvostopenjske sodbe), da je obsojenka v celotnem opredeljenem obdobju z vzdr\u017eevanjem protipravnega stanja izvr\u0161evala t. i. trajajo\u010di kaznivi dejanji. Tudi iz izreka pravnomo\u010dne sodbe izhaja, da se obsojenki o\u010dita izvr\u0161itev kaznivih dejanj zgolj 21. 12. 2013, 16. 9. 2015 ter 16. 12. 2015. Glede histori\u010dnega dogodka 21. 12. 2013 je pred pravnomo\u010dnostjo sodbe nastopilo zastaranje kazenskega pregona, tj. na podlagi 5. to\u010dke prvega odstavka 90. \u010dlena KZ-1.\n\n10. Vi\u0161je sodi\u0161\u010de (to\u010dka 8 drugostopenjske sodbe) se je opredelilo, da opis kaznivih dejanj v to\u010dki 1a izreka ne zrcali zgolj posameznih izvr\u0161itvenih ravnanj, ko je bilo B. B. onemogo\u010deno, da bi prevzel otroka, temve\u010d je bistvo o\u010ditka obsojenki, da v celotnem obdobju otrok ni primerno pripravila na stike z njunim o\u010detom. V to\u010dki 9 je dodalo, da posami\u010dni trije dogodki predstavljajo (dodatno) konkretizacijo obsojenki o\u010ditanih ravnanj. Ti razlogi so razumni, pri \u010demer \u017ee iz opisa kaznivih dejanj izhaja, da je obsojenka ravnala zlonamerno \u00bbv obravnavanem obdobju\u00ab, torej v celotnem obdobju (njene opustitve, ki ka\u017eejo na zlonamernost, so v opisu substancirane), \u00bbnadalje\u00ab (ne izklju\u010dno) pa ob treh histori\u010dnih dogodkih B. B. ni omogo\u010dila, da bi na naslovu ... v Ljubljani otroka prevzel.\n\n11. Pravilni so razlogi ni\u017ejih sodi\u0161\u010d, da je kaznivo dejanje po 190. \u010dlenu KZ-1 v vseh izvr\u0161itvenih oblikah trajajo\u010de kaznivo dejanje, kar je ustrezen materialnopravni zaklju\u010dek tudi v obravnavani zadevi. Prav tako je res, da pri trajajo\u010dih kaznivih dejanjih rok za zastaranje kazenskega pregona v na\u010delu za\u010dne te\u010di, ko je kaznivo dejanje materialno dokon\u010dano, tj. s trenutkom prenehanja protipravnega stanja,5 kar je glede to\u010dke 1a sodbe 16. 12. 2015. Vendar so sodi\u0161\u010di, zagovornik in vrhovna dr\u017eavna to\u017eilka v odgovoru na zahtevo za varstvo zakonitosti spregledali, da sta tukaj\u0161nja o\u0161kodovanca mladoletni osebi. Po tretjem odstavku 90. \u010dlena KZ-1 rok za zastaranje kazenskega pregona pri kaznivih dejanjih zoper zakonsko zvezo, dru\u017eino ter mladino (otroke), izvr\u0161enih proti mladoletni osebi, za\u010dne te\u010di \u0161ele od polnoletnosti o\u0161kodovancev naprej. O zastaranju kazenskega pregona posledi\u010dno nikakor ni mogo\u010de govoriti, izvajanja zahteve v tej smeri pa se (kljub zmotnim naziranjem ni\u017ejih sodi\u0161\u010d glede za\u010detka teka zastaralnega roka, ki pa niso imela vpliva na zakonitost pravnomo\u010dne sodbe) poka\u017eejo kot neutemeljena.\n\n12. Vi\u0161je sodi\u0161\u010de (to\u010dka 11 drugostopenjske sodbe) je ugotovilo, da je bila sodba IV K 58591/2011 z dne 14. 7. 2014 po izreku sodbe sodi\u0161\u010da prve stopnje v tej zadevi izbrisana iz kazenske evidence. Posledi\u010dno je prvostopenjsko sodbo spremenilo v odlo\u010dbi o kazenski sankciji v korist obsojenke. Izreklo ji je pogojno obsodbo, pri \u010demer je odlo\u010ditev prvenstveno utemeljilo prav na dejstvu obsojenkine dotedanje nekaznovanosti (to\u010dka 52). Tudi pri odmeri dolo\u010dene kazni zapora za obe kaznivi dejanji po prvem odstavku 190. \u010dlena KZ-1 in pri odmeri dolo\u010dene enotne kazni v pogojni obsodbi je kot olaj\u0161evalno okoli\u0161\u010dino upo\u0161tevalo nekaznovanost obsojene (to\u010dka 53). Pravnomo\u010dna sodba torej ne sporo\u010da, da gre pri obsojeni za specialno povratnico, zato vlo\u017enik zahteve brezpredmetno \u00bbponovno opozarja\u00ab na odlo\u010dbo o izbrisu sodb IV K 58591/2011 ter VII Kp 58591/2011 iz kazenske evidence. Da prenehanje pravnih posledic (izbrisane) obsodbe za odlo\u010ditev v predmetni zadevi ni relevantno, je zapisalo \u017ee vi\u0161je sodi\u0161\u010de (to\u010dka 12 drugostopenjske sodbe). Je pa bila obsojeni s pravnomo\u010dno sodbo v omenjeni zadevi izre\u010dena pogojna obsodba z varstvenim nadzorstvom. V tem primeru pravne posledice obsodbe ne morejo nastati (drugi odstavek 78. \u010dlena KZ-1), zato so vsaki razlogi v tej smeri odve\u010d.6\n\n13. Kontekstualno je zagovornik kriti\u010den tudi glede kaznivega dejanja overitve la\u017ene vsebine po prvem odstavku 253. \u010dlena KZ-1 (to\u010dka 2 izreka sodbe). Navaja, da se sodi\u0161\u010de prve stopnje v obrazlo\u017eitvi sodbe sklicuje na sodbo Okrajnega sodi\u0161\u010da v Ljubljani IV K 58591/2011 z dne 14. 7. 2014, ki jo je potrdilo tudi vi\u0161je sodi\u0161\u010de, s sodbo pa je bila obsojena spoznana za krivo kaznivega dejanja ogro\u017eanja varnosti (prav gro\u017enje) po prvem odstavku 135. \u010dlena KZ-1 v zvezi z drugim odstavkom 7. \u010dlena KZ-1 na \u0161kodo B. B. V navedeni sodbi se je sodi\u0161\u010de opredelilo, da je obsojenka vedela, da so SMS sporo\u010dila, ki jih je dne 14. 3. 2013 predlo\u017eila za overitev v notarski pisarni, la\u017ena. Obrazlo\u017eitev sodi\u0161\u010da v izpodbijani sodbi pa ni ustrezna, saj so za obsojenko prenehale vse pravne posledice izbrisane sodbe v zadevi IV K 58591/2011. Iz istega razloga ne more biti \u00bbnapolnjen\u00ab niti zakonski znak \u00bbkar naj bi bil dokaz v pravnem prometu\u00ab iz prvega odstavka 253. \u010dlena KZ-1. Vlo\u017enik navaja tudi, da sodi\u0161\u010de prihaja samo s seboj v nasprotje, saj v to\u010dki 65 zatrjuje, da je Vi\u0161je sodi\u0161\u010de prvostopenjsko sodbo v postopku III K 58591/2011 razveljavilo, v to\u010dki 63 pa, da je prepoznalo nepristnost overjenih sporo\u010dil.\n\n14. \u017de vi\u0161je sodi\u0161\u010de (to\u010dka 49 izpodbijane drugostopenjske sodbe) je pojasnilo, da ni prav nobenega nasprotja v dejstvu, da je Vi\u0161je sodi\u0161\u010de v Ljubljani s sklepom II Kp 58591/2011 z dne 8. 1. 2014 razveljavilo sodbo Okrajnega sodi\u0161\u010da v Ljubljani III K 58591/2011 z dne 23. 1. 2013, med drugim iz razloga, ker je obsojenka prito\u017ebi zoper sodbo prilo\u017eila notarski zapisnik SV 495/2013 z dne 14. 3. 2013, v posledici \u010desar je prito\u017ebeno sodi\u0161\u010de podvomilo v ugotovljeno dejansko stanje.7 V novem sojenju pa sta sodi\u0161\u010di presodili, da je bila vsebina overjenih SMS sporo\u010dil la\u017ena, zato je bila obsojenka s sodbo Okrajnega sodi\u0161\u010da v Ljubljani IV K 58591/2011 z dne 14. 7. 2014 v zvezi s sodbo Vi\u0161jega sodi\u0161\u010da v Ljubljani VII Kp 58591/2011 z dne 10. 6. 2015 pravnomo\u010dno spoznana za krivo. V to\u010dkah 65 in 63 izpodbijane prvostopenjske sodbe sodi\u0161\u010de prve stopnje govori o dveh razli\u010dnih odlo\u010dbah.\n\n15. Prav tako zagovornik ne more biti uspe\u0161en z vztrajnim opozarjanjem na izbris zadnje omenjene obsodbe. Prvi\u010d, argumentacijo v tej smeri ve\u017ee na prenehanje pravnih posledic obsodbe za obsojenko, kar je, kot je \u017ee bilo pojasnjeno v to\u010dki 12 te sodbe, docela brezpredmetno. Drugi\u010d, obsodba v trenutku izreka sodbe sodi\u0161\u010da prve stopnje \u0161e ni bila izbrisana iz kazenske evidence, zato sodi\u0161\u010du ni mo\u010d o\u010ditati \u00bbneustreznosti\u00ab pri utemeljevanju sodbe. Tretji\u010d, a ne nazadnje, pa izpodbijani sodbi vsebujeta v utemeljitev krivdoreka glede kaznivega dejanja v to\u010dki 2 vestno obrazlo\u017eeno oceno izvedenih relevantnih dokazov (to\u010dke 52 \u2013 65 prvostopenjske v zvezi s to\u010dkama 48 ter 50 drugostopenjske sodbe), na podlagi katerih je bila sprejeta odlo\u010ditev o krivdi obsojenke, vklju\u010dno z utemeljitvijo njenega zavedanja nepristnosti (la\u017enosti) SMS sporo\u010dil. Zato sklici na ugotovitve sedaj izbrisane (ob)sodbe nimajo nikakr\u0161nega odlo\u010dilnega spoznavnega pomena, kar bi vplivalo na zakonitost pravnomo\u010dne sodbe. Takega vpliva na zakonitost (3. to\u010dka prvega odstavka 420. \u010dlena ZKP) vlo\u017enik v zahtevi niti ne zatrjuje, \u0161e manj argumentira. Ker ima pravnomo\u010dna sodba ustrezne razloge v utemeljitev dokazne ocene (tudi) glede kaznivega dejanja v to\u010dki 2, ne more dr\u017eati, da naj bi bila podana kr\u0161itev jamstva obrazlo\u017eenosti sodne odlo\u010dbe iz 22. \u010dlena Ustave, ki jo vlo\u017enik pove\u017ee \u0161e s kr\u0161itvijo na\u010dela kontradiktornosti v sklopu enakosti pred zakonom.\n\n16. Kaznivo dejanje po prvem odstavku 253. \u010dlena KZ-1 (med drugim) stori, kdor spravi notarja v zmoto in s tem dose\u017ee, da notar v javni listini potrdi kakor koli la\u017enega, kar naj bi bil dokaz v pravnem prometu. Po drugem odstavku tega \u010dlena pa kaznivo dejanje stori, kdor uporabi to javno listino, \u010deprav ve, da je la\u017ena. Pri zaklju\u010dku, da ima vsebina SMS komunikacije, overjena v notarskem zapisniku, pomen za pravna razmerja, oziroma da gre za javno listino, ki (lahko) slu\u017ei kot dokaz v pravnem prometu8 (\u010desar zagovornik ne izpodbija), kar je zakonski znak kaznivega dejanja, nima nobenega pomena obstoj (nato izbrisane) sodbe v zadevi IV K 58591/2011. Obsojenka je zakonske znake kaznivega dejanja izpolnila \u017ee s tem, ko je notarko spravila v zmoto, ta pa je v javni listini overila la\u017eno vsebino.9 Zakonski znak uporabe javne listine, vedo\u010d pri tem, da je njena vsebina la\u017ena, pa je obsojena izpolnila \u017ee v trenutku, ko je notarski zapisnik prilo\u017eila prito\u017ebi zoper sodbo III K 58591/2011 z dne 23. 1. 2013, pri \u010demer z vidika inkriminacije niti ni klju\u010dno, ali se preslepljeni naslovnik tudi dejansko seznani z listino.10 V optiki presoje izpolnjenosti zakonskih znakov kaznivega dejanja, kar je okvir, ki ga je s svojimi navedbami za\u010drtal vlo\u017enik zahteve za varstvo zakonitosti, je sklicevanje na izbrisano (kasnej\u0161o) kazensko sodbo IV K 58591/2011 nerelevantno.\n\n17. Vlo\u017enik uveljavlja \u00bbkr\u0161itev kazenskega postopka\u00ab, ki naj bi jo sodi\u0161\u010de zagre\u0161ilo z zavrnitvijo dokaznih predlogov, \u00bbprimeroma\u00ab za pribavo izpisa komunikacije za obsojenkino telefonsko \u0161tevilko ..., saj je obrazlo\u017eitev glede kaznivega dejanja overitve la\u017ene vsebine oprlo le na \u00bbstare izpise za \u0161tevilko o\u0161kodovanca\u00ab. Vrhovno sodi\u0161\u010de ugotavlja, da je nakazana kr\u0161itev pravice do obrambe v tolik\u0161ni meri nesubstancirana, da je preizkus onemogo\u010den. Zato se odgovor iz\u010drpa \u017ee pri ugotovitvi, da sta ni\u017eji sodi\u0161\u010di omenjeni dokazni predlog zavrnili s potrebnimi razlogi (to\u010dka 15 prvostopenjske, to\u010dka 47 drugostopenjske sodbe). Vse tehni\u010dne parametre SMS komunikacije sta sodi\u0161\u010di (to\u010dke 59 \u2013 62 prvostopenjske ter to\u010dka 48 drugostopenjske sodbe) ugotavljali na podlagi razumno ocenjenega mnenja izvedenca telekomunikacijske stroke dr. \u0160tularja. V preostalem, kolikor vlo\u017enik ponavlja zagovor obsojenke glede hitrosti tipkanja in (ne)pristnosti sporo\u010dil ter zatrjuje neobrazlo\u017eenost odlo\u010dbe o krivdi (zavestne prvine direktnega naklepa v smislu zavedanja nepristne vsebine overjenih SMS sporo\u010dil), o \u010demer imata obe izpodbijani sodbi razloge, pa s tem ne prese\u017ee zatrjevanja zmotne ugotovitve dejanskega stanja, ki ni dovoljen razlog za vlo\u017eitev zahteve za varstvo zakonitosti.\n\nB-2.\n\n18. Zagovornik navaja, da se je sodi\u0161\u010de v zvezi s kaznivima dejanjema po 190. \u010dlenu KZ-1 kljub izbrisu prej\u0161nje obsodbe na ve\u010d mestih izpodbijane sodbe sklicevalo na izvedene dokaze v zadevi K 58591/2011. Ob tem opozarja, da je sodi\u0161\u010de dol\u017eno presojati ravnanja obsojenke tempore criminis, ne pa obrazlo\u017eitve sodbe opirati na dejansko stanje iz \u010dasa, ki ni predmet te zadeve. Nove kazenske sodbe zoper obsojeno se ne morejo v nedogled utemeljevati s trditvami iz prej\u0161njih kazenskih sodb, saj se te nana\u0161ajo na druga obdobja, prav tako pa so bile pretekle odlo\u010dbe o stikih spremenjene (nadome\u0161\u010dene). Sodi\u0161\u010de je kot podlago za obsodbo uporabilo izvedenska mnenja iz \u00bbizbrisanega\u00ab kazenskega postopka, ki so \u00bbstara ve\u010d let\u00ab. V tej lu\u010di izpostavlja mnenja Gorazda Mrevljeta, Sta\u0161e Ku\u0161ar, Jo\u017eice Barbori\u010d in Ivana Novaka, noben izvedenec pa ne z obsojenko niti z otrokoma od leta 2014 ni opravil razgovorov. Tudi izvedenka \u017dmuc Tomorijeva je v izvedensko mnenje vklju\u010devala mnenja drugih izvedencev ter poro\u010dila CSD Ljubljana Moste \u2013 Polje izpred obdobja tempore criminis, ki niso bila izdelana za potrebe predmetnega postopka. Kolikor pa bi sodi\u0161\u010de obsojenki \u017eelelo zagotoviti pravico do po\u0161tenega sojenja iz 22. \u010dlena Ustave, teh delov izvedenskega mnenja \u017dmuc Tomorijeve pri odlo\u010danju ne bi smelo upo\u0161tevati. Sklicujo\u010d se na odlo\u010dbo Ustavnega sodi\u0161\u010da Up-39/95 z dne 16. 1. 1997 vlo\u017enik poziva k spo\u0161tovanju na\u010dela kontradiktornosti pri izvedbi \u00bbizvedenskega dokaza\u00ab. Ugotavlja, da je obsojenka v postopku na podlagi drugega odstavka 18. \u010dlena ZKP zahtevala izlo\u010ditev izvedenskih mnenj in poro\u010dil, ki se niso navezovala na tempore criminis predmetnega postopka. Sklicujo\u010d se na (irelevanten) drugi odstavek 331. \u010dlena ZKP navaja, da bi moralo sodi\u0161\u010de iz spisa izlo\u010diti vse navedene listine, preden je kazenski spis predalo sodni izvedenki.11\n\n19. Na\u010delo iskanja resnice v kazenskem postopku (prvi odstavek 17. \u010dlena ZKP) je tesno povezano z na\u010delom proste presoje dokazov (prvi odstavek 18. \u010dlena ZKP). To na\u010delo med drugim pomeni, da sodi\u0161\u010de prosto odlo\u010da o tem, katera dokazna sredstva uporabiti oziroma katere dokaze izvesti. Omejitev na\u010dela je v prepovedi opiranja sodne odlo\u010dbe na nedovoljene dokaze. Kr\u0161itev dokaznih prepovedi ima za posledico izlo\u010ditev nedovoljenih dokazov, in sicer takrat, kadar gre za kr\u0161itev temeljnih \u010dlovekovih pravic ter svobo\u0161\u010din (drugi odstavek 18. \u010dlena ZKP) oziroma kr\u0161itev tistih dolo\u010db ZKP, pri katerih zakon posebej dolo\u010da (sankcijsko) prepoved opiranja odlo\u010dbe na nek dokaz. Izvedenec je tisti udele\u017eenec postopka, ki sodi\u0161\u010du pomaga pri ugotavljanju dejstev, kadar je za to potrebno strokovno znanje, ki ga sodnik nima. Predmet izvedenstva so lahko vsa dejstva, pomembna za kazenski postopek.12 Izvedenec je v postopku dokazno sredstvo, rezultat izveden\u010devega dela pa sta njegov izvid in mnenje kot dokazno gradivo. Po prvem odstavku 251. \u010dlena ZKP se mora iz spisa izlo\u010diti izjava izvedenca, ki v isti zadevi ne sme biti zasli\u0161an kot pri\u010da (235. \u010dlen), izjava izvedenca, ki je opro\u0161\u010den dol\u017enosti pri\u010danja (236. \u010dlen), ter izjava izvedenca, proti kateremu je bilo izvr\u0161eno kaznivo dejanje. V tej zadevi ni podana nobena od urejenih situacij. Dolo\u010dba prvega odstavka 251. \u010dlena ZKP pa ni ovira, da sodi\u0161\u010de za izvedenca postavi osebo, ki je glede istega obdol\u017eenca \u017ee opravljala nalogo izvedenca v predhodnem kazenskem postopku.13\n\n20. Sodi\u0161\u010de prve stopnje je odredilo izvedenstvo (pedo)psihiatri\u010dne stroke za C. C. in D. D.; prebralo je izdelano mnenje izvedenke Tomori in dopolnitev tega mnenja ter izvedenko tudi zasli\u0161alo. Odredilo je \u0161e izvedenstvo psihiatri\u010dne stroke za obsojenko, pri \u010demer je zasli\u0161alo izvedenca Mrevljeta.14 Prebralo je sicer v drugih postopkih izdelana klini\u010dnopsiholo\u0161ka mnenja Ku\u0161arjeve, Barbori\u010deve, Benedika in Novaka ter Ku\u0161arjevo zasli\u0161alo, saj je bilo njeno mnenje izdelano v obdobju, ki je predmet tega postopka (list. \u0161t. 1603). Predlog obsojene za izlo\u010ditev mnenj Tomorijeve, Barbori\u010deve in Benedika je zavrnilo (sklep z dne 6. 2. 2019) ter se na razloge sklepa sklicevalo (to\u010dka 22 prvostopenjske sodbe). Zato ne dr\u017ei, da sodi\u0161\u010di (v zvezi s to\u010dko 29 drugostopenjske sodbe) presoje nista utemeljili.\n\n21. Pri izvajanju dokazov mora biti nedvomno upo\u0161tevano na\u010delo kontradiktornosti, tj. obema strankama dana mo\u017enost, da predstavita svoja stali\u0161\u010da glede dejanske in pravne podlage zadeve, da predlagata dokaze, se izjavita o navedbah nasprotne stranke ter rezultatih dokazovanja na na\u010din, da stranki nista v neenakopravnem polo\u017eaju. Da tem merilom ne bi bilo zado\u0161\u010deno, vlo\u017enik ne zatrjuje, iz podatkov spisa pa izhaja, da je bilo jamstvo kontradiktornega postopka spo\u0161tovano tako pri izvajanju listinskih kot personalnih dokazov. Obramba je podajala pripombe tako glede izpostavljenih izvedenskih mnenj kot drugega pisnega gradiva, zasli\u0161anim izvedencem pa so bila postavljena tudi \u0161tevilna vpra\u0161anja, kar vse je bilo kriti\u010dno preizku\u0161eno v razlogih pravnomo\u010dne sodbe. Sklicevanje na odlo\u010dbo Ustavnega sodi\u0161\u010da v zadevi Up-39/95 ni na mestu, saj je Ustavno sodi\u0161\u010de v omenjeni zadevi presodilo, da osebi, ki v dolo\u010denem sodnem postopku ni bila stranka in ni imela mo\u017enosti sodelovati v postopku ter vplivati na ugotovitve in odlo\u010ditve sodi\u0161\u010da, rezultat tega postopka, razen izjemoma, ne sme iti v \u0161kodo, tj. ne z u\u010dinkom pravnomo\u010dnosti sodne odlo\u010dbe niti s tem, da bi se drugo sodi\u0161\u010de v kasnej\u0161em postopku proti tej osebi sklicevalo na dejanske ugotovitve ter povzemalo dokaze iz postopka, v katerem ta oseba ni bila stranka.15 Za kaj takega v tej zadevi ne gre, saj je bilo dokazno gradivo vrednoteno po kontradiktorno izvedenem dokaznem postopku, v katerem je imela obsojenka mo\u017enost aktivno sodelovati, obsojenka pa je bila navsezadnje stranka tudi v drugih postopkih, v katerih so bila izdelana izvedenska mnenja. Pravica do po\u0161tenega postopka torej ni mogla biti prekr\u0161ena, kot se je strnjeno opredelilo \u017ee vi\u0161je sodi\u0161\u010de (to\u010dka 27 drugostopenjske sodbe).\n\n22. Vlo\u017enik se smiselno zavzema za razlago, da naj bi pravila o zakonski rehabilitaciji (82. \u010dlen KZ-1) prepovedovala uporabo mnenja izvedenca psihiatri\u010dne stroke, ki je bilo pridobljeno v drugem, tj. preteklem kazenskem postopku, v obravnavani kazenski zadevi. Vrhovno sodi\u0161\u010de sprejema stali\u0161\u010de vi\u0161jega sodi\u0161\u010da (to\u010dke 13 \u2013 15 drugostopenjske sodbe), da pravila o zakonski rehabilitaciji nimajo u\u010dinka, za kakr\u0161nega se zavzema vlo\u017enik. Ponovna uporaba osebnih podatkov, na katerih temelji \u017ee izbrisana kazenska obsodba, namre\u010d ne pomeni pripisovanja (novih) pravnih posledic ravnanju, ki je bilo predmet presoje v izbrisani kazenski sodbi. Skladno z izhodi\u0161\u010di, ki jih pri presoji posegov v pravico do zasebnega \u017eivljenja pri zbiranju in obdelovanju ob\u010dutljivih zdravstvenih podatkov o du\u0161evnem zdravju upo\u0161teva ES\u010cP,16 Vrhovno sodi\u0161\u010de ugotavlja, da obstaja ustrezna ter zadostna pravna podlaga za (ponovno) uporabo ob\u010dutljivih podatkov, zbranih v prej\u0161njem kazenskem postopku. Sodi\u0161\u010da te podatke hranijo in obdelujejo kot del sodnega spisa tudi po pravnomo\u010dnosti sprejete odlo\u010ditve, tj. v skladu s pravili, ki urejajo vpra\u0161anja sodne uprave, po drugem odstavku 12.a \u010dlena Zakona o sodi\u0161\u010dih (v nadaljevanju ZS).17 Dolo\u010dba 12.a \u010dlena ZS je blanketne narave ter dopu\u0161\u010da hrambo podatkov po pravnomo\u010dnosti odlo\u010ditve v sodnem postopku; nadaljnja pravila o poslovanju sodi\u0161\u010d v zadevah sodne uprave, kamor sodi tudi poslovanje s shranjenim gradivom, pa prepu\u0161\u010da Sodnemu redu (80. \u010dlen ZS). Sodni red v 244. \u010dlenu ureja, da se gradivo hrani do roka, ki ga dolo\u010di predsednik Vrhovnega sodi\u0161\u010da. Akt, s katerim je dolo\u010den rok hrambe, je Pravilnik o hrambi spisov in drugega dokumentarnega gradiva z dne 3. 7. 2017. Skladno s 5. \u010dlenom tega pravilnika se gradivo v kazenskih zadevah zaradi kaznivih dejanj zoper zakonsko zvezo, dru\u017eino in otroke hrani deset let, s \u010dimer je torej dolo\u010den tudi \u010das hrambe izvedenskih mnenj ter drugega dokumentarnega gradiva v zadevi K 58591/2011, ki je potekala zaradi o\u010ditkov tovrstnih kaznivih dejanj. Kljub blanketni naravi ZS in Sodnega reda Vrhovno sodi\u0161\u010de ugotavlja, da je mogo\u010de dolo\u010dno ugotoviti \u010das dovoljene hrambe ne le psihiatri\u010dnega izvedenskega mnenja, temve\u010d tudi vseh drugih izvedenskih mnenj ter listin, uporabi katerih nasprotuje vlo\u017enik zahteve.18\n\n23. Po presoji Vrhovnega sodi\u0161\u010da ni videti nobene ovire, da se v preteklem postopku pridobljena mnenja (s tem pa ob\u010dutljivi osebni podatki) uporabijo za potrebe drugega kazenskega postopka. Ob\u010dutljiva narava zdravstvenih podatkov narekuje skrbno presojo namena, za katerega (naj) se podatki pridobijo in obdelujejo; ta presoja pa mora izhajati iz pravnih ter dejanskih okvirjev kazenske zadeve, v kateri se podatki obdelujejo. Pri tem je pomembno, da ne obstaja splo\u0161na, \u0161e manj kategori\u010dna prepoved prehajanja dokaznega gradiva (ob\u010dutljivih osebnih podatkov) iz enega postopka v drugega, tj. niti takrat, kadar je zbiranje osebnih podatkov trdneje vezano na pravni in dejanski okvir sodne odlo\u010dbe, ki je podlaga za njihovo zbiranje.19 Hkrati pa tudi ni nobenega dvoma, da ponovna uporaba ni ne nezdru\u017eljiva niti pretirana glede na namen, za katerega so bila izvedenska mnenja prvotno pridobljena ter v njih zbrani ob\u010dutljivi osebni podatki. Odlo\u010dilno torej je: (1) da ponovna uporaba preteklih izvedenskih mnenj za potrebe novega kazenskega postopka ni \u00bbsamodejna\u00ab in je predmet skrbne sodne presoje, ali dokazovanje v novi kazenski zadevi nujno zahteva ponovno uporabo prej zbranih ob\u010dutljivih osebnih podatkov; (2) da uporaba zbranih podatkov za nove namene ne nasprotuje prvotnemu namenu, za katerega so bili zbrani; (3) da je tudi ob ponovni uporabi zagotovljena enakovredna stopnja varstva zaupnosti ponovno uporabljenih ob\u010dutljivih podatkov v izvedenskih mnenjih; (4) da imajo ob ponovni uporabi podatkov prizadeti posamezniki mo\u017enost dose\u010di popravek uporabljenih podatkov, da se zagotovi njihova a\u017eurnost, to\u010dnost ter zanesljivost.\n\n24. V obravnavani zadevi je zato pomembno, da je sodi\u0161\u010de po preteklih izvedenskih mnenjih poseglo zaradi priprave novih, tj. za predmetno kazensko zadevo pomembnih izvedenskih mnenj. Pretekla izvedenska mnenja so torej kve\u010djemu del na novo odrejenega izvedenskega dela za potrebe odlo\u010danja o kazenski zadevi z druga\u010dnimi \u010dasovnimi, dejanskimi in pravnimi dimenzijami. Pridobitev mnenj iz prej\u0161njih postopkov je utemeljena v dokaznih ter spoznavnih potrebah novega kazenskega postopka, v katerem se obravnava aktualna kazenska zadeva. Te potrebe je sodi\u0161\u010de prepoznalo in jih utemeljilo v odredbah, s katerimi je v tem postopku postavilo izvedence (pedo)psihiatri\u010dne ter klini\u010dnopsiholo\u0161ke stroke. Namen ponovne uporabe v preteklosti zbranih podatkov je bil torej identi\u010den, ob enaki zakonski podlagi pa je bila zagotovljena tudi enaka stopnja varstva pred zlorabo ob njihovi ponovni uporabi. Prav tako je sodi\u0161\u010de prepoznalo dol\u017enost poskrbeti za to\u010dnost, popolnost, posodobljenost in zanesljivost podatkov, ki jih pretekla izvedenska mnenja vsebujejo, zato je obsojenki in mladoletnima o\u0161kodovancema omogo\u010dilo, da k a\u017eurnosti ter zanesljivosti osebnih podatkov prispevajo tudi sami (tretji odstavek 12.a \u010dlena ZS), tj. tako, da se udele\u017eijo pregleda pri izvedencih. V nastalem dokaznem polo\u017eaju, v katerem je imelo sodi\u0161\u010de (zaradi nesodelovanja obsojenke, v posledici njene odlo\u010ditve pa tudi obeh o\u0161kodovancev) na voljo zgolj pretekla izvedenska mnenja, ni mogo\u010de govoriti o napa\u010dnem razumevanju meril varstva osebnih podatkov.\n\n25. Vlo\u017enik navaja, da je obsojena nasprotovala izdelavi psihiatri\u010dnega izvedenskega mnenja tako zase kot za oba otroka, saj lahko to pomeni poseg v ustavne pravice posameznika, sklicujo\u010d se na odlo\u010dbo Ustavnega sodi\u0161\u010da Up-11/92 z dne 24. 10. 1992. V njej je Ustavno sodi\u0161\u010de poudarilo, da le obdol\u017een\u010deva privolitev v izvedbo psihiatri\u010dnega izvedenstva izklju\u010duje nedopustnost posega v njegove pravice iz 21. in 35. \u010dlena Ustave. Pregled pri psihiatri\u010dnem izvedencu je poseg v ustavno varovano nedotakljivost \u010dlovekove telesne ter du\u0161evne celovitosti, saj sodelovanje pri psihiatri\u010dnem pregledu pomeni razkritje najintimnej\u0161ih potez posameznikove du\u0161evnosti. Odlo\u010dba sodi\u0161\u010da, ki jo za vsakr\u0161en poseg v nedotakljivost \u010dlovekove zasebnosti zahteva Ustava, bi morala biti obrazlo\u017eena, tak\u0161ni zahtevi pa sodi\u0161\u010de prve stopnje v predmetni zadevi ni zadostilo. Ker je prvo sodi\u0161\u010de kljub decidirani odklonitvi obsojenke odredilo izdelavo izvedenskega mnenja psihiatri\u010dne stroke za otroka, pri \u010demer so se \u0161tiri od petih vpra\u0161anj nana\u0161ala na obsojenko, vlo\u017enik uveljavlja kr\u0161itvi njenih pravic iz 21. in 35. \u010dlena Ustave ter izpostavlja, da sodi\u0161\u010de ne sme opirati odlo\u010dbe na dokaze, ki so bili pridobljeni s kr\u0161itvijo ustavnih pravic posameznika, s \u010dimer uveljavlja kr\u0161itev dolo\u010db kazenskega postopka po 8. to\u010dki prvega odstavka 371. \u010dlena ZKP. Zaradi postavitve izvedenke psihiatri\u010dne stroke za oba otroka zatrjuje tudi kr\u0161itev njunih pravic iz 21. in 35. \u010dlena v zvezi s prvim ter drugim odstavkom 56. \u010dlena Ustave, saj je obsojenka kot zakonita zastopnica obeh otrok izrecno nasprotovala tako izvedenstvu kot vsakr\u0161nim psihiatri\u010dnim ali (klini\u010dno)psiholo\u0161kim pregledom. Sodi\u0161\u010de za otroka \u017ee sicer ne bi smelo odrediti psihiatri\u010dnega izvedenstva, saj sta kot t. i. privilegirani pri\u010di po 2. to\u010dki prvega odstavka 236. \u010dlena ZKP opro\u0161\u010dena dol\u017enosti pri\u010devanja zoper obsojenko.\n\n26. Status o\u0161kodovancev, ki sta gotovo privilegirani pri\u010di, v predmetnem kontekstu ne prina\u0161a nobenih pravnih posledic, \u0161e najmanj v smislu dokaznih prepovedi po 237. \u010dlenu ZKP. Otroka nista bila zasli\u0161ana pred sodi\u0161\u010dem, torej pojmovno nista mogla biti opozorjena po drugem odstavku 236. \u010dlena ZKP, da jima ni treba pri\u010dati. Prav tako ju obsojenka kot mati v tem postopku ni pripeljala na pregled k izvedenki. Vpra\u0161anje izlo\u010danja njunih morebitnih izjav izvedenki iz spisa (ki jih ni) se zato ne more postaviti; na s\u00e1mo odreditev izvedenstva pa okoli\u0161\u010dina, da sta privilegirani pri\u010di, nima vpliva. Vi\u0161je sodi\u0161\u010de (to\u010dka 20 drugostopenjske sodbe) je pojasnilo, da je 265. \u010dlen ZKP specialnej\u0161a dolo\u010dba v razmerju do 248. \u010dlena ZKP. V 265. \u010dlenu ZKP je urejena odreditev izvedenstva oziroma psihiatri\u010dnega pregleda obdol\u017eenca, glede katerega je podan sum, da je kaznivo dejanje storil v stanju nepri\u0161tevnosti ali zmanj\u0161ane pri\u0161tevnosti, oziroma glede katerega obstaja dvom, ali se je zaradi svojega du\u0161evnega stanja sposoben udele\u017eevati procesnih dejanj pred sodi\u0161\u010dem. Za nobenega od opredeljenih procesnih polo\u017eajev v obravnavani zadevi ne gre. Posebne dolo\u010dbe 265. \u010dlena ZKP pa ne pomenijo, da izvedenstva psihiatri\u010dne stroke na podlagi 248. \u010dlena ZKP ni mogo\u010de odrediti za obdol\u017eenca v zvezi z drugimi vpra\u0161anji, ki niso urejena v 265. \u010dlenu, ali za druge osebe oziroma procesne subjekte, vklju\u010dno z mladoletnima o\u0161kodovancema.\n\n27. Vrhovno sodi\u0161\u010de prvenstveno pojasnjuje, da sklicevanju vlo\u017enika na odlo\u010dbo Ustavnega sodi\u0161\u010da v zadevi Up-11/92, tj. pri uveljavljanju stali\u0161\u010da, da je izvedenstvo medicinske (psihiatri\u010dne) stroke dopustno le ob soglasju posameznika, ni mo\u010d priznati uspeha, saj je stali\u0161\u010de o\u010ditno napa\u010dno. V omenjeni odlo\u010dbi20 je Ustavno sodi\u0161\u010de privolitev posameznika prepoznalo le kot zakonu alternativni, nikakor pa ne kot izklju\u010dni pravni temelj za odreditev izvedenstva.21\n\n28. Preizkus o\u010ditka kr\u0161itve po 8. to\u010dki prvega odstavka 371. \u010dlena ZKP poka\u017ee, da je Ustavno sodi\u0161\u010de v zadevi Up-11/92, obravnavani pred 30 leti, poseg v pravico do zasebnosti (ki ga nedvomno predstavlja vsako izvedenstvo, s katerim se obdeluje zdravstvene podatke o posamezniku) presojalo skozi optiko 35. in 37. \u010dlena Ustave. Iz novej\u0161e ustavnosodne presoje pa izhaja, da Ustavno sodi\u0161\u010de zbiranje, obdelovanje in hrambo osebnih podatkov presoja skozi merila 38. \u010dlena Ustave. Tako je Ustavno sodi\u0161\u010de ravnalo pri presojah ustavnosti trajanja hrambe profilov DNK,22 hrambe prometnih podatkov,23 hrambe zdravstvenih podatkov kot dela arhivskega gradiva24 ter hrambe podatkov, zbranih s prikritimi preiskovalnimi ukrepi.25 V zadnje navedeni odlo\u010dbi je Ustavno sodi\u0161\u010de zavzelo jasno stali\u0161\u010de,26 da vsebine \u010dlovekove pravice do informacijske zasebnosti iz prvega odstavka 38. \u010dlena Ustave sicer ni mo\u010d umetno lo\u010devati od vsebine splo\u0161ne pravice do varstva zasebnosti iz 35. \u010dlena Ustave kot tudi ne od vsebin prostorske in komunikacijske zasebnosti iz prvega odstavka 36. \u010dlena ter prvega odstavka 37. \u010dlena Ustave. Po drugi strani pa ustavnih pogojev za dopustnost poseganja v razli\u010dne vidike zasebnosti ni mogo\u010de ena\u010diti. Kriteriji za dopustnost posegov v informacijsko zasebnost iz prvega odstavka 38. \u010dlena Ustave so ve\u010dinoma bla\u017eji kot to velja za posege v prostorsko in komunikacijsko zasebnost. Ustavno najstro\u017eji kriteriji pa morajo biti uporabljeni v primerih, v katerih se posamezni vidiki zasebnosti pri ocenjevanih preiskovalnih dejanjih nelo\u010dljivo prepletajo. Merila 37. \u010dlena Ustave za presojo posegov v polja varstva zasebnosti, ki presegajo domet komunikacijske zasebnosti, torej niso kar samodejno uporabljiva. V predmetni zadevi Vrhovno sodi\u0161\u010de v ravnanju sodi\u0161\u010da, ki je s pomo\u010djo izvedencev zbiralo zdravstvene podatke o obsojenki ter njenih otrocih, ni zaznalo prepleta z drugimi polji varstva zasebnosti, zato je o\u010ditke v zahtevi presojalo skozi merila 38. \u010dlena Ustave.\n\n29. Zaradi sporo\u010dilnosti zdravstvenih podatkov in s tem nelo\u010dljivo povezane invazivnosti vsakr\u0161nega zbiranja ter njihovega nadaljnjega obdelovanja je pomembno, da so bili v konkretni zadevi zdravstveni podatki zbrani na podlagi sodnih odlo\u010db \u2013 odredb o izvedenstvu. S tem je bilo po presoji Vrhovnega sodi\u0161\u010da zado\u0161\u010deno merilu, da v primeru \u00bbnajte\u017ejih posegov v pravice iz 35. \u010dlena Ustave zahteva po predhodni sodni odlo\u010dbi izhaja \u017ee iz na\u010dela sorazmernosti, na podlagi katerega se presoja dopustnost poseganja v ustavne pravice\u00ab.27 Zakonska podlaga za poseg v polje informacijske zasebnosti z odreditvijo izvedenstva je ve\u010dplastna. Na splo\u0161ni ravni tak\u0161no podlago zagotavlja drugi odstavek 12.a \u010dlena ZS.28 \u0160esti odstavek 13. \u010dlena ZS dolo\u010da zakonsko podlago za pridobivanje in obdelovanje ob\u010dutljivih podatkov,29 med katere sodijo tudi zdravstveni podatki (19. to\u010dka 6. \u010dlena Zakona o varstvu osebnih podatkov). V kriti\u010dnem \u010dasu je dolo\u010dba \u0161estega odstavka 13. \u010dlena ZS predstavljala tudi splo\u0161no podlago za konkretno delovanje sodnih izvedencev, ki so zbirali zdravstvene podatke, njihov polo\u017eaj pa je dolo\u010dal 84. \u010dlen ZS.30 Ker so sodni izvedenci opredeljeni kot pomo\u010dniki sodi\u0161\u010da, je treba njihovo delovanje (v mejah ter na podlagi sodne odredbe) presojati kot sestavni del izvr\u0161evanja sodne oblasti. Pri tem pa 13. \u010dlen ZS enako obravnava tako pridobivanje ob\u010dutljivih podatkov neposredno od posameznika kot pridobivanje ob\u010dutljivih podatkov od upravljavcev zbirk osebnih podatkov.\n\n30. Zdravstveni pregled, opravljen v mejah medicinske stroke in na podlagi odredbe o izvedenstvu, pomeni pridobivanje osebnih zdravstvenih podatkov neposredno od posameznika (v tem primeru obsojene in mladoletnih o\u0161kodovancev). Pogoje, ki jih za tak\u0161no pridobivanje podatkov na abstraktni ravni dolo\u010da 13. \u010dlen ZS, bo na konkretni ravni (v vsakem postopku) opredelil pristojni organ postopka, torej sodi\u0161\u010de. Odlo\u010ditev sodi\u0161\u010da, ali naj odredi izvedenstvo (pedo)psihiatri\u010dne stroke, s \u010dimer se bodo ob\u010dutljivi osebni podatki pridobivali neposredno od obdol\u017eenca ali o\u0161kodovanca, mora slediti dolo\u010dbi 248. \u010dlena ZKP, po kateri se sme izvedenstvo odrediti, kadar je za ugotovitev ali presojo kak\u0161nega pomembnega dejstva treba dobiti izvid in mnenje nekoga, ki ima potrebno strokovno znanje. ZKP na splo\u0161no dolo\u010da vsebino odredbe, s katero se postavi izvedenca. Odredba mora vsebovati opredelitev, katera dejstva naj se ugotovijo ali presodijo s pomo\u010djo izvedencev, in komu naj bo izvedensko delo zaupano (prvi odstavek 249. \u010dlena ZKP). Dejstva, ki naj se ugotovijo, so tista, za katera sodi\u0161\u010de (na podlagi 248. \u010dlena ZKP) oceni, da jih je treba ugotoviti v postopku.31 Te dolo\u010dbe je treba razumeti v povezavi s \u0161estim odstavkom 13. \u010dlena ZS, ki dopu\u0161\u010da pridobivanje in obdelavo ob\u010dutljivih podatkov le, \u010de je to \u00bbnujno potrebno za izvajanje pristojnosti ter izpolnjevanje nalog in obveznosti po tem zakonu in zakonih, ki urejajo sodne postopke ali pristojnost sodi\u0161\u010d.\u00ab32\n\n31. Odredba o izvedenstvu je po svoji naravi sodna odlo\u010dba, s katero sodi\u0161\u010de izvr\u0161uje materialno procesno vodstvo v konkretnem kazenskem postopku in torej zbira dokazno gradivo. Ali je odreditev izvedenstva, s katerim se pridobivajo ob\u010dutljivi podatki, \u00bbnujno potrebna za izvajanje pristojnosti\u00ab v kazenskem postopku, je mogo\u010de presojati le v povezavi s predmetom konkretnega kazenskega postopka (kazensko zadevo). V obravnavani zadevi so bile pred odreditvijo izvedenstev predpostavke za za\u010detek kazenskega postopka \u017ee presojene. V t. i. skraj\u0161anem postopku pred okrajnim sodi\u0161\u010dem je odredba o vro\u010ditvi obto\u017enega predloga ter razpis predobravnavnega naroka ali glavne obravnave (tretji odstavek 435. \u010dlena ZKP) tisti procesni trenutek, ki sporo\u010da presojo sode\u010dega sodnika posameznika, da ni pogojev za zavr\u017eenje obto\u017enega predloga, ki bi sicer v rednem postopku narekovali ustavitev postopka (437. \u010dlen ZKP). Presoja pogojev, ali naj se za\u010dne sodni kazenski postopek, je vsebinski temelj kasnej\u0161ih sodnih odlo\u010db procesne narave, vklju\u010dno s tistimi odlo\u010dbami, s katerimi sodi\u0161\u010de oblikuje dokazno gradivo (odlo\u010dbe materialnega procesnega vodstva). Zato je treba kot del pogojev, pod katerimi se v dokaznem postopku pridobivajo ob\u010dutljivi osebni podatki, \u0161teti tudi pogoje, ki jih zakon dolo\u010da kot predpostavke za tek postopka pred sodi\u0161\u010dem. S tem pa je po presoji Vrhovnega sodi\u0161\u010da v celoti zado\u0161\u010deno zahtevi po dolo\u010dni zakonski podlagi (drugi odstavek 38. \u010dlena Ustave) za pridobivanje ob\u010dutljivih osebnih podatkov v kazenskem postopku. Na abstraktni ravni je poleg dolo\u010dbe 13. \u010dlena ZS namen uporabe osebnih podatkov opredeljen z dolo\u010dbami o pristojnosti kazenskih sodi\u0161\u010d, ki resda v okvirih na\u010dela proste presoje dokazov, vendar pa za potrebe odlo\u010danja o kazenski zadevi, tj. predmetu obto\u017ebe (drugi odstavek 299. \u010dlena ZKP), odlo\u010dajo, katera dejstva naj dokazovanje obsega, pri \u010demer gre za vsa dejstva, za katera sodi\u0161\u010de ocenjuje, da so pomembna za pravilno presojo (drugi odstavek 329. \u010dlena ZKP). Dolo\u010dbe ZKP od sodi\u0161\u010da, ki se ob tak\u0161ni zakonski podlagi odlo\u010di za odreditev izvedenstva medicinske stroke, zahtevajo, da svojo presojo konkretizira v odredbi o izvedenstvu z navedbo dejstev, ki naj bi jih ugotovilo s pomo\u010djo izvedenca. V tej lu\u010di gre razumeti razloge vi\u0161jega sodi\u0161\u010da (to\u010dka 23 drugostopenjske sodbe), da je iz navedb oziroma vpra\u0161anj izvedencema dr. Tomorijevi in dr. Mrevljetu, katera dejstva naj ugotavljata, jasno mogo\u010de razbrati tudi namen njune postavitve.33 Tezi zagovornika, da bi moralo sodi\u0161\u010de odredbe o izvedenstvu \u0161e dodatno obrazlo\u017eiti,34 po vsem pojasnjenem ni mogo\u010de priznati uspeha.\n\n32. Strnjeno ka\u017ee povzeti, da je na\u010delu namenskega pridobivanja in obdelovanja ob\u010dutljivih osebnih podatkov (prvi odstavek 38. \u010dlena Ustave) v podani procesni situaciji zado\u0161\u010deno. Dolo\u010dbe ZKP v zadostni meri zagotavljajo, da se z izvedenstvom zbrani zdravstveni podatki uporabljajo za namene, za katere jih v konkretnem primeru zbira oziroma obdeluje sodi\u0161\u010de, tj. za ugotavljanje dejstev, pomembnih za odlo\u010ditev o kazenski zadevi, katere dejanski ter pravni okvir v prvi vrsti dolo\u010da obto\u017eni akt. Okoli\u0161\u010din, da naj bi sodi\u0161\u010de prve stopnje z izvedenstvom zbrane podatke zbiralo ali uporabljalo v nasprotju z namenom njihovega pridobivanja, vlo\u017enik zahteve ne zatrjuje. Kon\u010dno, sodna presoja, ali je ob\u010dutljive osebne podatke nujno zbrati za potrebe pristojnosti kazenskih sodi\u0161\u010d, se opravlja predhodno in na dveh ravneh. Prva raven je presoja, ali so podane predpostavke za tek ter vodenje postopka pred kazenskimi sodi\u0161\u010di; druga raven pa je presoja, ki jo opravi sodi\u0161\u010de ob izdaji odredbe, s katero postavi izvedenca medicinske stroke. Presoja predpostavk za tek sodnega postopka in presoja, ki jo sodi\u0161\u010de izrazi v odredbi o izvedenstvu, predstavljata celoto, iz katere je mogo\u010de prepoznati, ali je zbiranje ob\u010dutljivih osebnih podatkov nujno za izvajanje pristojnosti kazenskega sodi\u0161\u010da. S tem je zado\u0161\u010deno tudi zahtevi po sodnem varstvu, ki ustreza naravi zbranih podatkov ter po presoji Vrhovnega sodi\u0161\u010da u\u010dinkovito prepre\u010duje zlorabe ob njihovem pridobivanju (tretji odstavek 38. \u010dlena Ustave).\n\n33. Naposled so razumni tudi razlogi vi\u0161jega sodi\u0161\u010da (to\u010dka 21 drugostopenjske sodbe), da ni mogo\u010de govoriti niti o protipravnem posegu v pravice mladoletnih o\u0161kodovancev iz 56. \u010dlena Ustave, saj je bila njuna izvedenska eksploracija odrejena prav v kazenskem postopku, v katerem je varovano kazenskopravno dobrino prepoznati v (dolgoro\u010dnih) koristih o\u0161kodovancev kot temeljnem vodilu varovanja pravic otrok, izvirajo\u010dih iz 56. \u010dlena Ustave. Pravica do stikov s star\u0161em, s katerim otrok ne \u017eivi, je korelat star\u0161evske skrbi oziroma dol\u017enostnega upravi\u010denja \u00bbreziden\u010dnega\u00ab star\u0161a iz 54. \u010dlena Ustave; dokazovanje v kazenskem postopku pa je bilo potrebno prav zaradi ugotovitve, ali je obsojenka ravnala v nasprotju s koristmi obeh otrok, kar je ustavna vrednota, na zakonski ravni varovana tudi z inkriminacijo ravnanj iz 190. \u010dlena KZ-1. Ker se obsojenki v klju\u010dnem o\u010dita, da so njeni (deklarirani) interesi v koliziji z interesi mladoletnih o\u0161kodovancev, ni mogo\u010de sprejeti naziranja, da naj bi nasprotovanje obsojenke izvedenskim pregledom otrok onemogo\u010dalo opravo izvedenskega dela, mnenja izvedencev pa bi se izkazala za nedovoljene dokaze.\n\nB-3.\n\n34. Subjektivni del biti inkriminacije obsojenki o\u010ditanih kaznivih dejanj po prvem odstavku 190. \u010dlena KZ-1 je zlonamernost kot posebni storil\u010dev namen. Slednji mora onemogo\u010dati izvr\u0161evanje odlo\u010db glede mladoletne osebe z zlobnimi nameni, ki so nepo\u0161teni in zavr\u017eni, za onemogo\u010danje stikov pa ni objektivno opravi\u010dljivih razlogov. Ustavno sodi\u0161\u010de se je v eni zadnjih odlo\u010db opredelilo,35 da je klju\u010dno vpra\u0161anje z vidika na\u010dela zakonitosti oziroma vpra\u0161anja ustavnoskladne razlage zakona v lu\u010di zahtev iz prvega odstavka 28. \u010dlena Ustave presoja, kako sodi\u0161\u010da konkretizirajo oziroma obrazlo\u017eijo zakonski znak \u00bbzlonamernosti\u00ab, s \u010dimer je isto\u010dasno odgovorjeno na zatrjevanja, da naj bi storilec z onemogo\u010danjem stikov ravnal v korist otrok. \u010ce so ravnanja storilca, ki pomenijo njegovo zlonamernost oziroma na zlonamernost poka\u017eejo, ustavnoskladno konkretizirana ter ustrezno obrazlo\u017eena, ni mogo\u010de govoriti o kr\u0161itvi na\u010dela zakonitosti. V drugi odlo\u010dbi pa je Ustavno sodi\u0161\u010de presodilo,36 da so tako dr\u017eavni organi kot posamezniki zavezani k spo\u0161tovanju pravnomo\u010dnih sodnih odlo\u010db. Ta ustavna vrednota sicer ne more biti absolutna, kadar je glede na okoli\u0161\u010dine posameznega primera treba zagotoviti prednost na\u010delu najve\u010dje otrokove koristi zaradi spo\u0161tovanja njegovega osebnega dostojanstva in drugih \u010dlovekovih pravic. Priznavanje absolutnosti pravnomo\u010dne sodne odlo\u010dbe je torej lahko v nasprotju z na\u010delom najve\u010dje koristi otroka, vendar zgolj v izjemnih primerih, ko pride do kolizije med obema vrednotama. Kazensko sodi\u0161\u010de mora tedaj presoditi, kateri ustavno varovani vrednoti je treba dati ve\u010djo vrednost. Opraviti mora (argumentirano) tehtanje med vsebino izvr\u0161ljive sodne odlo\u010dbe ter koristjo otroka oziroma presoditi, ali so podane izjemne (praviloma spremenjene) okoli\u0161\u010dine, ki bi kazale nasprotovanje odlo\u010db o stikih koristim mladoletnih o\u0161kodovancev.37 Volja otroka je v postopkih odlo\u010danja o stikih eden pomembnej\u0161ih dejavnikov, zato je (niti kazensko) sodi\u0161\u010de ne bi smelo prezreti.38 Obravnava otroka kot subjekta v sodnih postopkih med drugim pomeni, da je treba otrokom omogo\u010diti, da izjavijo svojo voljo, a tedaj, ko so glede na starost in zrelost sposobni razumeti okoli\u0161\u010dine ter samostojno izraziti svojo voljo. Voljo je treba spo\u0161tovati, vendar dokler je ta skladna z na\u010delom najve\u010dje koristi otroka.39 Po teoriji dru\u017einskega prava (to\u010dka 41 drugostopenjske sodbe) spo\u0161tovanje volje otroka ne pomeni, da mora sodi\u0161\u010de nujno odlo\u010diti v skladu z njo; zlasti je treba paziti, ali je volja (morda zrelega) otroka izra\u017eena pod vplivom (manipulacijami) enega od star\u0161ev, saj tak\u0161na \u00bbvolja\u00ab ni odraz otrokove svobodne odlo\u010ditve.\n\n35. Vlo\u017enik nasprotuje zaklju\u010dkom pravnomo\u010dne sodbe, da zaradi indoktrinacije otrok njuni mnenji in volja ne moreta biti upo\u0161tevni. Meni, da je glas otrok treba sli\u0161ati ter upo\u0161tevati, saj sta v obdobju adolescence in zato zmo\u017ena samostojno razmi\u0161ljati ter odlo\u010dati o sebi. Opozarja na na\u010delo najve\u010dje otrokove koristi kot ustavne vrednote, ki mu je glede na okoli\u0161\u010dine posameznega primera treba dati prednost pred spo\u0161tovanjem pravnomo\u010dnih sodnih odlo\u010db. Zatrjuje, da zakonski znak \u00bbzlonamernega\u00ab onemogo\u010danja uresni\u010ditve izvr\u0161ljive sodne odlo\u010dbe glede mladoletne osebe v konkretni zadevi ni podan. V tem delu, tj. glede izpolnitve zakonskega znaka \u00bbzlonamernosti\u00ab, je obrazlo\u017eitev sodi\u0161\u010da v izpodbijani sodbi pomanjkljiva. Vztraja, da se je obsojenka trudila, da bi se stiki vzpostavili, vendar so bili onemogo\u010deni zaradi odpora otrok, pri oceni protipravnosti obsojenkinega ravnanja pa sodi\u0161\u010de ni upo\u0161tevalo 54. \u010dlena Ustave. Obsojenka je namre\u010d ravnala izklju\u010dno v korist svojih otrok, kar protipravnost izklju\u010duje. Z o\u010ditki, da sodi\u0161\u010de ni ustrezno ugotovilo oziroma obrazlo\u017eilo zakonskega znaka zlonamernosti, zahteva po vsebini zatrjuje tudi kr\u0161itev na\u010dela zakonitosti iz prvega odstavka 28. \u010dlena Ustave,40 v tem kontekstu pa je Vrhovno sodi\u0161\u010de presodilo \u0161e nakazano bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, ki je (med drugim) podana, kadar sodba nima razlogov o odlo\u010dilnih dejstvih.\n\n36. Sodi\u0161\u010de prve stopnje je v utemeljitev odlo\u010ditve, da je obsojenka s svojimi ravnanji izpolnila tako objektivne kot subjektivne zakonske znake dveh kaznivih dejanj po prvem odstavku 190. \u010dlena KZ-1, navedlo ob\u0161irne razloge (to\u010dke 25 \u2013 51 sodbe). V to\u010dki 34 prvostopenjske sodbe se je opredelilo, da obsojenkin modus operandi v dalj\u0161em \u010dasovnem obdobju (2013\u20132017), ko v nasprotju z izvr\u0161ljivimi odlo\u010dbami s sistemati\u010dnimi odklonilnimi ravnanji ni omogo\u010dala izvr\u0161evanja stikov med mladoletnima o\u0161kodovancema in njunim o\u010detom, odra\u017ea samovoljen odstop od izvr\u0161evanja stikov, ki nima tehtne podlage ali opravi\u010dila, ter ka\u017ee na poseben, tj. zlonameren namen obsojenke pri onemogo\u010danju stikov. V to\u010dki 37 ni spregledalo dejstva, da sta otroka stike z o\u010detom zavra\u010dala, vendar glede na njuno starost v inkriminiranem obdobju (\u0161tiri do osem let pri C. C. in sedem do enajst let pri D. D. nista bila sposobna oceniti vseh okoli\u0161\u010din ter presojati, ali so stiki z o\u010detom zanju koristni ali ne, pri \u010demer se je oprlo na pedopsihiatri\u010dno mnenje izvedenke Tomori. Slednja je med drugim pojasnila, da so otroci do obdobja adolescence, ki pri o\u0161kodovancih v kriti\u010dnem \u010dasu \u0161e ni nastopila, odvisni od ocene realnosti, ki jim jo posredujejo star\u0161i (v konkretnem primeru obsojenka) s svojimi verbalnimi oziroma neverbalnimi sporo\u010dili, pre\u017eetimi z odklanjanjem B. B. Ob sklicevanju na klini\u010dnopsiholo\u0161ko izvedensko mnenje Ku\u0161arjeve se je sodi\u0161\u010de opredelilo, da otroka v tak\u0161nem kontekstu nista mogla odlo\u010dati o svojih koristih; obsojenka je bila tista, ki bi morala postaviti v ospredje potrebe otrok, vklju\u010dno z nujnostjo izvajanja stikov z o\u010detom. Koristnost stikov so ugotovili vsi pristojni organi, kot je to razvidno iz izvr\u0161ljivih odlo\u010db, katerih izvr\u0161evanje je obsojenka onemogo\u010dila. Zaradi obsojenkinih ravnanj otroka pristnega in samostojnega odnosa z o\u010detom niti nista imela mo\u017enosti razviti, zato njuna \u017eelja, da se stiki ne izvajajo, ne more biti upo\u0161tevna ter ne ka\u017ee na njuno najve\u010djo, tj. dolgoro\u010dno korist (to\u010dka 38). Da sta bila o\u0161kodovanca glede odnosa do o\u010deta (\u010dustveno) zmanipulirana v posledici ravnanj obsojenke, je sodi\u0161\u010de obrazlo\u017eilo v to\u010dki 39. Zavrnilo je njena zatrjevanja, da naj bi bil B. B. neprimeren oziroma \u0161kodljiv za stike z otrokoma, prav tako pa zagovor, da je pri nezadostni pripravi otrok na stike postopala v dobri veri (to\u010dka 41), saj je bila tako sposobna kot kompetentna ravnati tudi druga\u010de (to\u010dka 42), tj. v korist otrok. V to\u010dki 46 je strnjeno ocenilo, da ugotovljeni na\u010dini onemogo\u010danja stikov ka\u017eejo na zlonamernost obsojenke, pri \u010demer niso bile podane nikakr\u0161ne (spremenjene) okoli\u0161\u010dine, ki bi dovoljevale zaklju\u010dek v smeri, da je spo\u0161tovanje izvr\u0161ljivih odlo\u010db o stikih v nasprotju z najve\u010djimi koristmi obeh o\u0161kodovancev, ki so bile ugotovljene prav z izvr\u0161ljivimi odlo\u010dbami. S tem je primarno \u0161kodovala svojima lastnima otrokoma, navsezadnje pa tudi njunemu o\u010detu (to\u010dke 47 \u2013 50).\n\n37. Vi\u0161je sodi\u0161\u010de je ob pritrditvi predmetnim razlogom sodi\u0161\u010da prve stopnje dodatno obrazlo\u017eilo (to\u010dka 41 v zvezi s to\u010dko 28 drugostopenjske sodbe), da mladoletna o\u0161kodovanca pri izra\u017eanju svoje volje zaradi mladosti nista bila zmo\u017ena presojati dolgoro\u010dnih koristi, predvsem pa je obsojenka pri razvijanju (pristnega) odnosa z o\u010detom z otrokoma manipulirala skozi lastno odklonilno dr\u017eo, ki se je odrazila v vzniku odpora obeh otrok do stikov. Zavrnilo je prito\u017ebeno zatrjevanje izklju\u010ditve protipravnosti (to\u010dka 43), do \u010desar lahko pride v izjemnih primerih spremenjenih okoli\u0161\u010din, ko izvr\u0161evanje odlo\u010db o stikih ni (ve\u010d) v skladu z najve\u010djimi koristmi otrok, do \u010desar v obravnavani zadevi ni pri\u0161lo. Zaklju\u010dilo je, da je obsojenka brez dvoma ravnala zlonamerno v smislu (subjektivnega) zakonskega znaka po prvem odstavku 190. \u010dlena KZ-1 (to\u010dka 45).\n\n38. Vrhovno sodi\u0161\u010de ugotavlja, da sta ni\u017eji sodi\u0161\u010di opravili tehtanje med vsebino izvr\u0161ljivih sodnih odlo\u010db in koristmi otrok. Presodili sta, da je bil cilj obsojenke, da se izvr\u0161ljive odlo\u010dbe ne uresni\u010dijo. Ugotovili sta, da niso obstajale (izjemne) okoli\u0161\u010dine, ki bi nakazovale, da je vsebina odlo\u010db o stikih v nasprotju z najve\u010djimi koristmi mladoletnih o\u0161kodovancev, kar pomeni, da ni pri\u0161lo do kolizije koristi otrok z izvr\u0161ljivimi sodnimi odlo\u010dbami. Opredelili sta se, da indoktrinirani volji obeh otrok, ki sta bila v kriti\u010dnem obdobju pod starostnim pragom kognitivne zrelosti (pred adolescenco), ni mo\u010d priznati relevantnosti, ki bi razbremenjevala obsojenko. Sodi\u0161\u010di sta torej argumentirano utemeljili obstoj zakonskega znaka zlonamernosti. Ker je slednji v obrazlo\u017eitvi pravnomo\u010dne sodbe konkretiziran v skladu z zahtevami odlo\u010dbe Ustavnega sodi\u0161\u010da v zadevi Up-616/15-17, ni podana ne kr\u0161itev na\u010dela zakonitosti iz prvega odstavka 28. \u010dlena Ustave niti bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP.\n\n39. Stanje stvari ni primerljivo z dejstveno podlago, s katero se je Ustavno sodi\u0161\u010de soo\u010dilo v zadevi Up-383/11-26, saj je bil v slednjem primeru 11-letni otrok glede na starost in zrelost sposoben izraziti voljo o bistvenih okoli\u0161\u010dinah, ki so zadevale njegovo varstvo ter vzgojo.41 Jasno je izrazil voljo, da \u017eeli \u017eiveti pri o\u010detu, njegova volja pa z o\u010detovimi ravnanji ni bila v ni\u010demer zmanipulirana. Prav tako je o\u010de nemudoma uporabil pravne poti za zavarovanje pravic otroka, rezultat pravnih postopkov pa je bil v dodelitvi otroka v varstvo in vzgojo o\u010detu, ne materi, ki naj bi ji bil protipravno odvzet.42 V obravnavani zadevi pa ne dru\u017einska sodi\u0161\u010da niti drugi organi niso na nobeni to\u010dki ugotovili, da izvr\u0161evanje stikov s B. B. ni (bilo) skladno s koristmi obeh otrok. Iz dejanskih ugotovitev izpodbijane pravnomo\u010dne sodbe je razvidno, da obsojenka ni ravnala v korist otrok, kar sporo\u010da, da protipravnost njenih ravnanj ni izklju\u010dena, medtem ko druga\u010dne navedbe v zahtevi nasprotujejo drugemu odstavku 420. \u010dlena ZKP.\n\n40. Zagovornik navaja, da je sodi\u0161\u010de prve stopnje zavrnilo dokazni predlog obrambe za zasli\u0161anje mladoletnega o\u0161kodovanca D. D., s \u010dimer je obsojenko prikraj\u0161alo za \u00bbenega glavnih dokazov\u00ab, saj bi zgolj D. D. lahko izpovedal o odnosu obsojene do stikov v obdobju tempore criminis in o tem, kako je obsojenka D. D. ter C. C. pripravljala na stike. Le s konkretnimi vpra\u0161anji otroku bi se sodi\u0161\u010de lahko prepri\u010dalo o prizadevanjih obsojenke, da bi se stiki vzpostavili, in o tem, ali je nasprotovanje stikom plod njunih mnenj ter volje ali pa gre za indoktrinacijo. Stali\u0161\u010de sodi\u0161\u010da prve stopnje, da je verodostojnost njegove izpovedbe vpra\u0161ljiva, je v nasprotju z ugotovitvami CSD Ljubljana Moste \u2013 Polje, po katerih sta otroka ve\u010d kot jasno izrazila svoje trdno zgrajeno mnenje (voljo).\n\n41. Sodi\u0161\u010de prve stopnje (to\u010dki 17 in 48 prvostopenjske sodbe) je ta dokazni predlog zavrnilo, saj je zasli\u0161anje mladoletnega D. D. ocenilo kot nepotreben dokaz. \u017de na podlagi izsledkov dokaznega postopka je ugotovilo dolgotrajno indoktrinacijo ter odtujevanje o\u0161kodovanca od o\u010deta, zaradi \u010desar bi bila verodostojnost izpovedbe otroka vpra\u0161ljiva. Ob upo\u0161tevanju ranljivosti otroka, ki se zasli\u0161uje kot pri\u010da, je odlo\u010dilo v smeri minimiziranja neprijetnih posledic zasli\u0161anja za o\u0161kodovanca, pri \u010demer je poudarilo tudi okoli\u0161\u010dino, da bi mladoletni o\u0161kodovanec lahko podal izjavo pri izvedenki dr. Tomorijevi, vendar je bila obsojenka tista, ki otroka ni pripeljala k izvedenki. Vi\u0161je sodi\u0161\u010de (to\u010dka 37 drugostopenjske sodbe) ni imelo pomislekov v utemeljeno zavrnitev dokaznega predloga, saj zasli\u0161anje pri\u010de ne bi moglo ovre\u010di ugotovljenega dejanskega stanja. Pritrdilo je dokaznim zaklju\u010dkom sodi\u0161\u010da prve stopnje, vklju\u010dno z zlonamernim ravnanjem obsojenke, ki je zajelo indoktriniranost (tudi) mladoletnega o\u0161kodovanca D. D.\n\n42. V (ustavno)sodni praksi so merila odlo\u010danja o dokaznih predlogih, ki jim mora slediti sodi\u0161\u010de, utrjeno ustaljena.43 Skladno z njimi Vrhovno sodi\u0161\u010de ugotavlja, da sta ni\u017eji sodi\u0161\u010di zavrnitev dokaznega predloga umestili v celovito dokazno oceno, ki pre\u017eema razloge izpodbijane pravnomo\u010dne sodbe, dokazni predlog pa se ka\u017ee kot v spoznavnem merilu nepomemben (neuspe\u0161en). Vlo\u017enik zahteve ne ponudi nobenih dodatnih argumentov, s katerimi bi uspel ovre\u010di zaklju\u010dek, da sta sodi\u0161\u010di pri zavrnitvi dokaznega predloga upo\u0161tevali merila, izoblikovana na podlagi 29. \u010dlena Ustave. Iz ugotovljenega dejanskega stanja, na katerega je Vrhovno sodi\u0161\u010de vezano, je razvidno, da je bil D. D. v \u010dasu izvr\u0161evanja kaznivih dejanj na prenizki stopnji zrelosti (med 7. in 11. letom starosti, kar je ob\u010dutno pod mejo adolescence pri de\u010dkih), da bi izrazil svojo avtenti\u010dno voljo, hkrati pa je bilo zavra\u010danje o\u010deta plod obsojenkine indoktrinacije, nepodprte z objektivno izkazanimi razlogi, zakaj naj bi bil o\u010de neprimeren ali \u0161kodljiv za otroka. Ugotavljanje zavra\u010danja stikov, o katerem naj bi izpovedal mladoletni D. D., ne more biti upo\u0161tevno, saj dejstvo zavra\u010danja stikov zaradi narave vzrokov za to v konkretni zadevi ne zadostuje za razbremenitev krivde obsojenke za onemogo\u010danje stikov, zaradi \u010desar zavrnitev dokaznega predloga ustavnopravnih pomislekov ne vzbuja.44 Sklici vlo\u017enika na \u00bbugotovitve CSD Ljubljana Moste \u2013 Polje\u00ab ne utemeljijo (v zahtevi sicer zgolj nakazane) procesne kr\u0161itve, temve\u010d v nasprotju z drugim odstavkom 420. \u010dlena ZKP ponujajo druga\u010dno videnje dejanskega stanja. Kolikor se presoja zagotovitev otrokove pravice do izjave v kazenskem postopku, pa so tako poobla\u0161\u010denci obeh mladoletnih o\u0161kodovancev kot obsojenka v spis vlo\u017eili izjavo D. D. (ter C. C.) .... z dne 23. 1. 2020. Vsebino izjave je (v problematiziranem delu v zvezi z zasli\u0161anjem D. D.) sodi\u0161\u010de prve stopnje tudi dokazno ocenilo (opomba 22 sodbe), vsebina dokazne ocene pa ni predmet presoje v lu\u010di zatrjevane procesne kr\u0161itve.\n\n43. Sodi\u0161\u010de prve stopnje (to\u010dka 50 prvostopenjske sodbe) je po raz\u010dlenjeni dokazni oceni podalo \u0161e strnjene razloge, s katerimi je utemeljilo, da je obsojenka ravnala s krivdno obliko direktnega naklepa in s posebnimi zlonamernimi nameni. Vi\u0161je sodi\u0161\u010de (to\u010dka 46 drugostopenjske sodbe) je dodalo, da krivdna oblika direktnega naklepa izhaja iz obsojenkinega vztrajnega ter trdovratnega ravnanja v smeri prepre\u010devanja stikov. V razlogih pravnomo\u010dne sodbe ni razbrati, da bi sodi\u0161\u010di odlo\u010dbo o krivdi gradili na \u00bbsplo\u0161nih osebnih prepri\u010danjih\u00ab obsojene ali da sodbe ne bi utemeljili na njenih navzven zaznavnih ravnanjih. Ker so trditve v zahtevi v tej smeri posplo\u0161ene, povzemanje fakultetnega u\u010dbenika kazenskega prava pa ne prina\u0161a dodane vrednosti, ta ugotovitev Vrhovnega sodi\u0161\u010da zado\u0161\u010da. Kolikor ima izpodbijana sodba v utemeljitev odlo\u010dbe o krivdi razumne razloge, nesogla\u0161anje z ugotovljeno vsebino storil\u010deve zavesti in volje v trenutku izvr\u0161itve kaznivega dejanja predstavlja nestrinjanje z dejanskimi okoli\u0161\u010dinami (drugi odstavek 420. \u010dlena ZKP).45\n\nB-4.\n\n44. Glede histori\u010dnega dogodka 21. 12. 2013 (to\u010dka 1a pravnomo\u010dne sodbe) vlo\u017enik navaja, da zavezujo\u010di sodni odlo\u010dbi (P 4082/2009 in N 198/2011) za nobenega od obeh otrok na ta dan nista predvideli izvedbe stikov. B. B. je takrat po otroka pri\u0161el samovoljno, s \u010dimer se pa obsojenka ni izrecno strinjala. Da spremembi ni nasprotovala, ne more biti ustrezna pravna podlaga za obsodbo. Za tiste stike, ki jih je B. B. samovoljno posku\u0161al izvesti, pa obsojenka ne more biti kazensko preganjana ter ji v zvezi z njimi ni mogo\u010de o\u010ditati zlonamernega onemogo\u010danja; enako velja za (predvidene) stike, ki jih B. B. niti ni posku\u0161al izvesti.\n\n45. Sodi\u0161\u010de prve stopnje (to\u010dka 28 prvostopenjske sodbe) se je opredelilo, da je iz komunikacije med obsojenko in B. B. z dne 17. 12. 2013 razvidno, da obsojena izvedbi stikov ni nasprotovala, \u010deprav stiki za tisti teden oziroma vikend niso bili predvideni. Prav tako se je opredelilo (to\u010dka 29) glede izpovedbe B. B., da je po dogajanju 21. 12. 2013 \u0161tel, da mu obsojena stike prepre\u010duje ter jih zato ni sku\u0161al vzpostaviti do 16. 9. 2015, je pa v vmesnem obdobju posku\u0161al dose\u010di realizacijo stikov, vendar neuspe\u0161no prav zaradi obsojenkinih ravnanj, usmerjenih v njihovo prepre\u010ditev. Tudi vi\u0161je sodi\u0161\u010de se je opredelilo (to\u010dka 31 drugostopenjske sodbe), da B. B. stikov ni opustil iz razloga, ker jih sam ne bi \u017eelel, temve\u010d zato, ker je bilo njegovo posku\u0161anje vzpostavitve stikov zaradi ravnanja obsojenke brezplodno, predvsem pa, ker pri otrocih ob vsakokratnem poskusu stika ni \u017eelel povzro\u010dati stresa in krepiti odklonilnega odnosa do njega, induciranega s strani obsojenke. Za izpolnitev biti inkriminacije po prvem odstavku 190. \u010dlena KZ-1 se ne more zahtevati stalnega posku\u0161anja vzpostavitve stika, \u010de je zaradi ve\u010dkratnih preteklih neuspelih poskusov utemeljeno mo\u010d pri\u010dakovati, da se stik ne bo realiziral niti v prihodnje; odlo\u010dilna je vloga storilca, ki s svojim ravnanjem stike zlonamerno onemogo\u010da, kar vodi v (za\u010dasne) opustitve poskusov stikov. Nestrinjanje s temi razlogi, ki jih pravnomo\u010dna sodba vsebuje, vklju\u010dno z navedbami, da se B. B. \u00bbv vmesnem \u010dasu\u00ab za otroka ni zanimal ter je izvedbo stikov po telekomunikacijskih sredstvih zavra\u010dal, je zatrjevanje zmotne ugotovitve dejanskega stanja, kar pa ni razlog za vlo\u017eitev zahteve za varstvo zakonitosti (drugi odstavek 420. \u010dlena ZKP).\n\n46. Vi\u0161je sodi\u0161\u010de (to\u010dka 9 drugostopenjske sodbe) se je konkretneje opredelilo tudi glede histori\u010dnega dogodka 21. 12. 2013. Pojasnilo je, da stik na ta dan formalno res ni bil predviden, vendar gre pri tem dogodku za eno od manifestacij obsojeni o\u010ditanih ravnanj, ki \u017ee glede na opis kaznivih dejanj zaznamujejo celotno obdobje od 21. 12. 2013 do 16. 12. 2015. Vrhovno sodi\u0161\u010de tudi to utemeljitev sprejema kot razumno, zato ni mogo\u010de pritrditi vlo\u017eniku pri preozkem stali\u0161\u010du, da obsojenka ni mogla izvr\u0161evati kaznivih dejanj na datum, ko stiki sicer niso bili striktno predvideni. Upo\u0161tevaje dejanske zaklju\u010dke pravnomo\u010dne sodbe je o\u010ditno, da je v izvedbo stikov (kar je nedvomno esenca izvr\u0161ljivih sodnih odlo\u010db, ne glede na izvedbene \u010dasovne nianse) privolila le na manifestni, tj. navzven zaznavni ravni, nato pa je realizacijo stikov (tudi dne 21. 12. 2013) zlonamerno onemogo\u010dila.\n\n47. Bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP vlo\u017enik naka\u017ee s trditvijo, da je \u00bbsodi\u0161\u010de na ve\u010d mestih svoje odlo\u010dbe v nasprotju samo s sabo\u00ab, vendar je ne substancira do tiste mere, ki bi Vrhovnemu sodi\u0161\u010du omogo\u010dila preizkus. Konkretizacija nasprotja v sodbi se nana\u0161a zgolj na to\u010dko 31 prvostopenjske sodbe, kjer je sodi\u0161\u010de prve stopnje zapisalo, da obsojena B. B. najavam stikov ni nikoli ugovarjala ne terminsko ne \u010dasovno, po drugi strani pa prvo sodi\u0161\u010de obsojenki o\u010dita zlonamerno onemogo\u010danje odlo\u010db o stikih. O\u010ditana kr\u0161itev ni podana, saj iz utemeljitve pravnomo\u010dne sodbe jasno izhaja, da odsotnost obsojenkinih deklariranih nasprotovanj izvedbi predvidenih stikov, kar niti zdale\u010d ni bistveno, ne pomeni, da s svojimi ravnanji, ki so v sodbi iz\u010drpno utemeljena, ni zlonamerno onemogo\u010dala uresni\u010devanja izvr\u0161ljivih odlo\u010db o stikih.\n\n48. Z navedbami, da je sodi\u0161\u010de prve stopnje \u00bbnepravilno povzelo pri\u010danje\u00ab E. E., saj da iz njegove izpovedbe ne izhaja, da sta bili izjavi otrok na razgovoru s pri\u010do na CSD Ljubljana Moste \u2013 Polje dne 18. 7. 2017 prezreli za otroka njune starosti in potemtakem nau\u010deni, vlo\u017enik nakazuje na t. i. protispisnost, ki je v 11. to\u010dki prvega odstavka 371. \u010dlena ZKP opredeljena kot \u00bbprecej\u0161nje nasprotje med tem, kar se navaja v razlogih sodbe o vsebini listin, ter samimi temi listinami\u00ab. V to\u010dki 37 prvostopenjske sodbe je sodi\u0161\u010de povzelo izpovedbo E. E., da je 10-letni D. D. v pogovoru povedal, da imata (s sestro) dovolj teh postopkov in da ne \u017eelita prihajati na uradne razgovore, ki potekajo na razli\u010dnih institucijah. Po ob\u010dutku pri\u010de sta bila otroka nau\u010dena, saj je bila izjava prezrela za otroka njune starosti. Kot je obrambi odgovorilo \u017ee vi\u0161je sodi\u0161\u010de (to\u010dka 37 drugostopenjske sodbe), je povzetek vsebine izpovedbe pri\u010de E. E. po vsebini povsem korekten ter skladen s prepisom zvo\u010dnega posnetka glavne obravnave z dne 13. 11. 2018 (list. \u0161t. 1529 \u2013 1530). Zato o kakr\u0161ni koli protispisnosti v tem kontekstu ne more biti govora. Ne dr\u017ei niti, da sodi\u0161\u010di nista pojasnili, zakaj ocenjujeta, da je uporaba besednjaka v smeri \u00bbotro\u0161kih travm\u00ab in \u00bbinstitucij\u00ab nezna\u010dilna za otroka tak\u0161ne starosti ter ka\u017ee na njuno indoktrinacijo s strani obsojenke, pri \u010demer ni izkustveno logi\u010dno, da bi 10-letni otrok na lastno iniciativo \u017eelel podati pisno izjavo, da o\u010deta ne \u017eeli ve\u010d videti. Nestrinjanje zahteve z obrazlo\u017eenimi dokaznimi zaklju\u010dki ne prese\u017ee nedovoljenega uveljavljanja zmotne oziroma nepopolne ugotovitve dejanskega stanja, pri \u010demer vlo\u017enik (primeroma na strani 24 zahteve) izrecno zatrjuje, da je sodi\u0161\u010de dejansko stanje glede razlogov za neizvajanje stikov ugotovilo nepopolno.\n\n49. Vlo\u017enik navaja, da se obsojenki ne more o\u010ditati storitev kaznivega dejanja za \u010das, ko z novo odlo\u010dbo o stikih \u0161e ni bila seznanjena. Glede na to, da govori o vro\u010ditvi januarja 2017, ima o\u010ditno v mislih vro\u010ditev sklepa Vi\u0161jega sodi\u0161\u010da v Ljubljani IV Cp 2332/2016 z dne 8. 12. 2016 (kaznivi dejanji v to\u010dki 1b izreka). Identi\u010dnim prito\u017ebenim navedbam (to\u010dka 17 drugostopenjske sodbe) je vi\u0161je sodi\u0161\u010de ugodilo in spremenilo opis kaznivih dejanj tako, da je datum 8. 12. 2016 nadomestilo z datumom vro\u010ditve sklepa 4. 1. 2017 (to\u010dka 18). Posledi\u010dno vztrajanje pri kr\u0161itvi, ki jo je odpravilo \u017ee sodi\u0161\u010de druge stopnje, nima pomena ter ka\u017ee na nekriti\u010dno reproduciranje prito\u017ebenih navedb v postopku z izrednim pravnim sredstvom.\n\n50. Teze, da izpodbijana prvostopenjska sodba ne pojasni, zakaj sodi\u0161\u010de ni izvedlo \u00bbposameznih dokazov, ki jih je obdol\u017eena tekom postopka predlagala\u00ab, zato je v postopku \u00bbpreve\u010d dejstev ostalo neugotovljenih\u00ab oziroma so si \u00bbdejstva in dokazi nasprotovali\u00ab, so v tolik\u0161ni meri nesubstancirane, da nanje ni mogo\u010de odgovoriti.\n\n51. Z ostalimi navedbami, na katere v tej sodbi ni bilo izrecno odgovorjeno, vlo\u017enik (mestoma prek ponavljanja zagovora obsojenke) izra\u017ea nestrinjanje z dokaznimi zaklju\u010dki pravnomo\u010dne sodbe, iz tega razloga pa zahteve za varstvo zakonitosti ni mogo\u010de vlo\u017eiti (drugi odstavek 420. \u010dlena ZKP).\n\nC.\n\n52. Ker ne kr\u0161itve Ustave niti kr\u0161itve iz prvega odstavka 420. \u010dlena ZKP v predmetni zadevi niso podane, zahteva za varstvo zakonitosti pa je bila mestoma vlo\u017eena tudi v nasprotju z drugim odstavkom 420. \u010dlena ZKP, je Vrhovno sodi\u0161\u010de na podlagi prvega odstavka 425. \u010dlena ZKP zahtevo kot neutemeljeno zavrnilo.\n\n53. Kljub temu, da je zagovornik vlo\u017eil neutemeljeno zahtevo za varstvo zakonitosti, je Vrhovno sodi\u0161\u010de (vsebinsko enako kot \u017ee sodi\u0161\u010de prve stopnje) obsojenko, ki je nezaposlena prejemnica denarne socialne pomo\u010di in brez premo\u017eenja, na podlagi 98.a \u010dlena ter \u010detrtega odstavka 95. \u010dlena ZKP oprostilo pla\u010dila sodne takse.\n\n54. Odlo\u010ditev je bila sprejeta z ve\u010dino glasov. Zanjo so glasovali sodniki Kozamernik, \u0160vab \u0160irok in dr. Gorki\u010d. Sodnici Zobec ter dr. Jadek Pensa sta glasovali za razveljavitev pravnomo\u010dne sodbe glede kaznivih dejanj po 190. \u010dlenu KZ-1.",
        "jedro": "Kaznivo dejanje po prvem odstavku 190. \u010dlena KZ-1 je ume\u0161\u010deno v poglavje o kaznivih dejanjih zoper zakonsko zvezo, dru\u017eino in mladino (otroke). Rok za zastaranje kazenskega pregona pri teh kaznivih dejanjih, izvr\u0161enih proti mladoletni osebi, za\u010dne te\u010di \u0161ele po polnoletnosti o\u0161kodovancev (tretji odstavek 90. \u010dlena KZ-1).\n\nPravila o zakonski rehabilitaciji ne prepre\u010dujejo, da se ob\u010dutljivi osebni (zdravstveni) podatki, zbrani v prej\u0161njem kazenskem postopku v okviru mnenja izvedenca psihiatri\u010dne stroke, znova uporabijo, \u010deprav je bila prehodna obsodba izbrisana iz kazenske evidence. Ponovna uporaba osebnih podatkov \u0161e ne pomeni pripisovanja (novih) pravnih posledic ravnanju, ki je bilo predmet presoje v izbrisani kazenski sodbi. Splo\u0161ne, toliko manj pa kategori\u010dne prepovedi prehajanja dokaznega gradiva iz enega postopka v drugega ni. Ponovna uporaba preteklih izvedenskih mnenj ni nezdru\u017eljiva niti pretirana glede na namen, za katerega so bila izvedenska mnenja prvotno pridobljena. Pretekla izvedenska mnenja predstavljajo del na novo odrejenega izvedenskega dela za potrebe odlo\u010danja o aktualni kazenski zadevi z novimi (druga\u010dnimi) \u010dasovnimi, dejanskimi in pravnimi dimenzijami. Pridobitev mnenj iz prej\u0161njih postopkov je utemeljena v dokaznih ter spoznavnih potrebah novega kazenskega postopka, ki jih je sodi\u0161\u010de utemeljilo v odredbah, s katerimi je postavilo izvedence v aktualnem postopku.\n\nV novej\u0161i ustavnosodni presoji Ustavno sodi\u0161\u010de zbiranje, obdelovanje in hrambo osebnih podatkov presoja skozi merila pravice do informacijske zasebnosti iz 38. \u010dlena Ustave. Prav ta merila so upo\u0161tevna ob presoji ravnanja sodi\u0161\u010da, ki s pomo\u010djo izvedencev zbira zdravstvene podatke o obsojenki ter njenih otrocih (mladoletnih o\u0161kodovancih), tj. vse na podlagi sodnih odlo\u010db (odredb o izvedenstvu), s katerimi sodi\u0161\u010de izvr\u0161uje materialno procesno vodstvo in zbira dokazno gradivo. Vsebinski temelj (tudi) za odlo\u010dbe materialnega procesnega vodstva je presoja pogojev, ali naj se za\u010dne sodni kazenski postopek, s \u010dimer je zado\u0161\u010deno zahtevi po dolo\u010dni zakonski podlagi (drugi odstavek 38. \u010dlena Ustave) za pridobivanje ob\u010dutljivih osebnih podatkov v kazenskem postopku. Dolo\u010dbe ZKP od sodi\u0161\u010da zahtevajo, da za potrebe odlo\u010danja o kazenski zadevi, tj. predmetu obto\u017ebe, odlo\u010ditev o odreditvi izvedenstva v odredbi konkretizira z navedbo dejstev ter okoli\u0161\u010din, ki naj bi jih ugotovilo s pomo\u010djo izvedenca. \u0160e dodatna obrazlo\u017eitev odredbe o izvedenstvu ni potrebna. Presoja predpostavk za tek sodnega postopka in presoja, ki jo sodi\u0161\u010de izrazi v odredbi o izvedenstvu, prestavljata celoto, iz katere je mogo\u010de prepoznati, ali je zbiranje ter obdelovanje ob\u010dutljivih osebnih podatkov nujno za izvajanje pristojnosti kazenskega sodi\u0161\u010da.\n\nNi\u017eji sodi\u0161\u010di sta argumentirano utemeljili obstoj zakonskega znaka zlonamernosti. Opravili sta tehtanje med vsebino izvr\u0161ljivih sodnih odlo\u010db o stikih mladoletnih o\u0161kodovancev z enim od star\u0161ev in koristmi otrok. Ugotovili sta, da niso obstajale (izjemne) okoli\u0161\u010dine, ki bi kazale, da je vsebina odlo\u010db o stikih v nasprotju z najve\u010djimi koristmi o\u0161kodovancev, kar pomeni, da ni pri\u0161lo do kolizije koristi otrok z izvr\u0161ljivimi sodnimi odlo\u010dbami. Opredelili sta se, da indoktrinirani volji obeh otrok, ki sta bila v kriti\u010dnem obdobju pod starostnim pragom kognitivne zrelosti (pred adolescenco), ni mogo\u010de priznati relevantnosti. S tem sta sledili merilom, ki jih je Ustavno sodi\u0161\u010de izoblikovalo v zadevi Up-616/15-17.",
        "odseki": [
            "aznivih dejanj po prvem odstavku 190.",
            "ru\u017eino ter mladino (otroke)",
            "ok za zastaranje kazenskega pregona pri kaznivih dejanjih zope",
            "izvr\u0161enih proti mladoletni osebi",
            "\u010dlena KZ-1)",
            "ki je bilo predmet presoje v izbrisani kazenski sodbi",
            "splo\u0161ne",
            "za katerega so bila izvedenska mnenja prvotno pridobljena",
            "h mnenj. Pretekla izvedenska mnenja so torej kve\u010djemu del na novo odrejenega izvedenskega dela za potrebe odlo\u010danja o kazenski zadevi z druga\u010dnimi \u010dasovnimi, dej",
            "dejanskimi in pravnimi dimenzijami",
            "Pridobitev mnenj iz prej\u0161njih postopkov je utemeljena v dokaznih ter spoznavnih potrebah novega kazenskega postopka",
            "\u010dlena Ustave",
            " ki je s pomo\u010djo izvedencev zbiralo zdravstvene podatke o obsojenki ter njenih otrocih, ni zaznalo prepleta",
            "tj",
            "ani na podlagi sodnih odlo\u010db \u2013 odredb o izvedenstvu",
            "ali naj se za\u010dne sodni kazenski postopek",
            "a v celoti zado\u0161\u010deno zahtevi po dolo\u010dni zakonski podlagi (drugi odstavek 38",
            "\u010dlena Ustave) za pridobivanje ob\u010dutljivih osebnih podatkov v kazenskem postopku",
            "a za potrebe odlo\u010danja o kazenski zadevi ",
            "tj",
            "predmetu obto\u017ebe",
            "ki naj bi jih ugotovilo s pomo\u010djo izvedenca",
            "Presoja predpostavk za tek sodnega postopka in presoja",
            "ki jo sodi\u0161\u010de izrazi v odredbi o izvedenstvu",
            "predstavljata celot",
            "iz katere je mogo\u010de prepoznati",
            " prepoznati, ali je zbiranje ob\u010dutljivih osebnih podatkov nujno za izvajanje pristojnosti kazenskega sodi\u0161\u010da. S",
            " Sodi\u0161\u010di sta torej argumentirano utemeljili obstoj zakonskega znaka zlonamernost",
            "Ugotovili sta",
            "da niso obstajale (izjemne) okoli\u0161\u010dine",
            "ki bi kazale",
            ", da je vsebina odlo\u010db o stikih v nasprotju z najve\u010djimi koristmi mladoletni",
            "kar pomeni",
            "da ni pri\u0161lo do kolizije koristi otrok z izvr\u0161ljivimi sodnimi odlo\u010dbami",
            "Opredelili sta se",
            "da indoktrinirani volji obeh otrok",
            "ki sta bila v kriti\u010dnem obdobju pod starostnim pragom kognitivne zrelosti (pred adolescenco)",
            "ni mo\u010d priznati relevantnosti, k"
        ]
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Kopru je s sodbo I K 20734/2019 z dne 11. 11. 2022 obsojenega A. A. spoznalo za krivega izvr\u0161itve kaznivega dejanja prometne nesre\u010de iz malomarnosti po prvem odstavku 323. \u010dlenu KZ-1, za kar mu je izreko kazen eno leto in \u0161tiri mesece zapora ter prepoved vo\u017enje motornega vozila kategorije B za \u010das dveh let. Odlo\u010dilo je, da je obsojenec dol\u017ean pla\u010dati stro\u0161ke kazenskega postopka in sodno takso. Vi\u0161je sodi\u0161\u010de v Ljubljani je s sodbo II Kp 20734/2019 z dne 7. 9. 2023 prito\u017ebi okro\u017ene dr\u017eavne to\u017eilke in obsojen\u010deve zagovornice zavrnilo kot neutemeljeni in potrdilo sodbo sodi\u0161\u010da prve stopnje. Odlo\u010dilo je, da je obsojenec dol\u017ean pla\u010dati 450,00 EUR sodne takse.\n\n2. Zoper pravnomo\u010dno sodbo je zahtevo za varstvo zakonitosti vlo\u017eil obsojen\u010dev zagovornik iz vseh zakonskih razlogov in zaradi kr\u0161itve 1. in 3. alineje 29. \u010dlena Ustave Republike Slovenije (v nadaljevanju: Ustava) s predlogom, da Vrhovno sodi\u0161\u010de zahtevi ugodi in sodbi drugo- in prvostopenjskega sodi\u0161\u010da v celoti razveljavi ter zadevo vrne v novo odlo\u010danje sodi\u0161\u010du prve stopnje.\n\n3. Vrhovna dr\u017eavna to\u017eilka Irena Kuzma je v odgovoru na zahtevo za varstvo zakonitosti, podanem na podlagi drugega odstavka 423. \u010dlena Zakona o kazenskem postopku (v nadaljevanju: ZKP), predlagala njeno zavrnitev.\n\n4. Z odgovorom sta bila seznanjena obsojenec in njegov zagovornik, ki je v izjavi vztrajal pri stali\u0161\u010du iz zahteve za varstvo zakonitosti.\n\nB.\n\n5. Obsojenec je bil spoznan za krivega, da je kot voznik motornega vozila v cestnem prometu iz malomarnosti vozil pod vplivom alkohola z ve\u010d kot 2,21 g/kg alkohola, s \u010dimer je kr\u0161il dolo\u010dilo iz drugega odstavka 105. \u010dlena Zakona o pravilih cestnega prometa (v nadaljevanju: ZPrCP), ter je z desnimi kolesi zapeljal desno izven vozi\u0161\u010da na travnato povr\u0161ino, s \u010dimer je kr\u0161il dolo\u010dilo tretjega odstavka 37. \u010dlena ZPrCP, pri \u010demer je tr\u010dil v tam parkirano tovorno vozilo, predelano v bivalno vozilo, vsled tr\u010denja pa so trije o\u0161kodovanci utrpeli telesne po\u0161kodbe, eden od njih hude.\n\n6. Vlo\u017enik v zahtevi za varstvo zakonitosti trdi, da zaradi spremembe pravne opredelitve kaznivega dejanja in posega v opis s strani sodi\u0161\u010da prve stopnje ni podana objektivna identiteta med obto\u017ebo in sodbo, s \u010dimer je sodi\u0161\u010de prekora\u010dilo obto\u017ebo. Izpostavlja, da sodi\u0161\u010de obsojenca ni obsodilo za naklepno kaznivo dejanje, za katerega je bil obto\u017een, temve\u010d za drugo malomarnostno kaznivo dejanje, pri \u010demer je sodi\u0161\u010de v opis dodalo kr\u0161itev drugega odstavka 105. \u010dlena ZPrCP in spremenilo kvalifikatorni subjektivni element, \u010desar vse obto\u017enica ni vsebovala. Obsojencu ni bila dana mo\u017enost, da se brani glede dejanja, zaradi katerega je bil obsojen, saj mu ni bilo omogo\u010deno, da se glede tega zagovarja in izvaja dokaze v svojo korist. Vi\u0161jemu sodi\u0161\u010du o\u010dita, da je prito\u017ebo v celoti ignoriralo. Vlo\u017enik nadalje navaja, da ni podlage za zaklju\u010dek sodi\u0161\u010da, da je bil alkohol vzrok za prometno nesre\u010do, o \u010demer sodba tudi nima razlogov. Graja zavrnitev dokaznega predloga za odreditev izvedenca cestno prometne stroke glede poteka dogodka. Zatrjuje, da vozilo, v katerega se je obsojenec zaletel, ni bilo predelano skladno s predpisi, ne bi smelo biti parkirano na tem kraju, prav tako v njem ne bi smeli bivati ljudje, zaradi \u010desar vse je vzro\u010dna zveza pretrgana. Vlo\u017enik tako izkazuje kr\u0161itev kazenskega zakona iz 2. to\u010dke 372. \u010dlena ZKP, bistvene kr\u0161itve dolo\u010db kazenskega postopka iz 9. to\u010dke in 11. to\u010dke prvega odstavka 371. \u010dlena ZKP, drugega odstavka 371. \u010dlena v zvezi z 248. \u010dlenom ZKP, 1. in 3. alinejo 29. \u010dlena Ustave ter prvi odstavek 6. \u010dlena Konvencije o varstvu \u010dlovekovih pravic in temeljnih svobo\u0161\u010din (v nadaljevanju: EK\u010cP).\n\nO prekora\u010ditvi obto\u017ebe - 9. to\u010dka prvega odstavka 371. \u010dlena ZKP\n\n7. ZKP glede posega v obto\u017ebeni tenor s strani sodi\u0161\u010da opredeljuje dva polo\u017eaja: poseg v opis kaznivega dejanja in spremembo pravne opredelitve dejanja. V zvezi s prvim velja pravilo subjektivne in objektivne identitete sodbe in obto\u017ebe, kot izvira iz prvega odstavka 354. \u010dlena ZKP. Pravilo o objektivni identiteti ne velja absolutno - sodi\u0161\u010de sme v opis dejanja pose\u010di skladno z ugotovljenimi dejstvi v dokaznem postopku, vendar pri tem zaradi na\u010dela lo\u010denosti funkcije sojenja od funkcije pregona ne sme prestopiti okvira histori\u010dnega dogodka, kot ga je opredelil to\u017eilec. Sodi\u0161\u010de sme opis dejanja tako spremeniti v bistvenih delih le, \u010de je to obdol\u017eencu v korist, pri \u010demer mora dejanje \u0161e vedno temeljiti na istem histori\u010dnem dogodku, tak\u0161na sprememba pa ne sme pomeniti nekega popolnoma drugega (novega) kaznivega dejanja.1 V nasprotnem primeru bo tak\u0161en poseg predstavljal prekora\u010ditev obto\u017ebe (9. to\u010dka prvega odstavka 371. \u010dlena ZKP v zvezi s prvim odstavkom 354. \u010dlena ZKP). Druga\u010de velja glede spremembe pravne opredelitve dejanja - sodi\u0161\u010de skladno z drugim odstavkom 354. \u010dlena ZKP ni vezano na predloge to\u017eilca glede pravne presoje dejanja. Sodi\u0161\u010de mora dejanje pravno opredeliti druga\u010de, tudi stro\u017eje,2 \u010de se ne strinja s to\u017eil\u010devo opredelitvijo.3 Gre za izraz na\u010dela, da sodi\u0161\u010de pozna pravo po uradni dol\u017enosti (iura novit curia). Pravilo o objektivni identiteti sodbe in obto\u017ebe se tako nana\u0161a na isto dejansko podlago, ne pa nujno tudi na isto pravno podlago.4\n\n8. V obravnavanem primeru je to\u017eilstvo obsojencu o\u010ditalo storitev kaznivega dejanja nevarne vo\u017enje po \u010detrtem odstavku v zvezi s 1. to\u010dko prvega odstavka 324. \u010dlena KZ-1. Na glavni obravnavi je sodi\u0161\u010de izreklo sodbo, pri \u010demer je poseglo v opis dejanja, kot izhaja iz izreka prvostopenjske sodbe in dejanje pravno opredelilo kot kaznivo dejanje povzro\u010ditve prometne nesre\u010de iz malomarnosti po prvem odstavku 323. \u010dlena KZ-1.\n\n9. Primerjava opisa in pravne opredelitve iz obto\u017enice in izreka prvostopenjske sodbe je pokazala, da v nasprotju z zatrjevanjem vlo\u017enika, sodi\u0161\u010de s svojim posegom v opis in s spremembo pravne opredelitve obto\u017ebe ni prekora\u010dilo. Ne dr\u017ei naziranje v zahtevi, da nedokazanost naklepa samodejno pomeni izrek oprostilne sodbe. Ustaljeno stali\u0161\u010de je, da sme sodi\u0161\u010de o\u010ditano krivdno obliko naklepa spremeniti v krivdno obliko malomarnosti in to vnesti v opis,5 seveda pod pogojem, da je malomarnost za dejanje, kot izhaja iz opisa histori\u010dnega dogodka v obto\u017ebi, predpisana v kazenskem zakonu. Vrhovno sodi\u0161\u010de je \u017ee pojasnilo, da mora sodi\u0161\u010de pri obravnavi o\u010ditka kaznivega dejanja po prvem odstavku 324. \u010dlena KZ-1 ob ugotovitvi, da naklep ni podan, nadalje presoditi, ali je podana obdol\u017een\u010deva malomarnost ter skladno s tem in ob upo\u0161tevanju opisa, dejanje tako tudi pravno opredeliti.6\n\n10. Dejanje iz prvega odstavka 324. \u010dlena KZ-1, kot ga je v zvezi s \u010detrtim odstavkom tega \u010dlena o\u010ditalo to\u017eilstvo, je mo\u010d storiti zgolj z naklepom.7 Kot izhaja iz pravnomo\u010dno ugotovljenega dejanskega stanja v 35. - 40. to\u010dki obrazlo\u017eitve prvostopenjske sodbe, je sodi\u0161\u010de ugotovilo, da obsojenec vo\u017enje pod vplivom alkohola in neposredne ogrozitve ni hotel ali pristal vanjo, temve\u010d je ravnal malomarno. Zato je iz abstraktnega dela izpustilo navedbo, da je \"povzro\u010dil neposredno nevarnost za \u017eivljenje in telo ve\u010d oseb s tem, da\", vneslo, da je vozil iz malomarnosti ter dejanje skladno s tem pravno opredelilo po prvem odstavku 323. \u010dlena KZ-1. Tak\u0161na sprememba je za obsojenca milej\u0161a v ve\u010d pogledih. S strani to\u017eilstva o\u010ditano kaznivo dejanje po \u010detrtem odstavku v zvezi s 1. to\u010dko prvega odstavka 324. \u010dlena KZ-1 predpostavlja najprej naklepno povzro\u010ditev neposredne nevarnosti za \u017eivljenje ali telo zaradi vo\u017enje pod vplivom alkohola, ter s tem nato \u0161e posledico prometne nesre\u010de s hudo telesno po\u0161kodbo ene osebe kot huj\u0161o posledico.8 Kot izhaja iz izreka sodbe, je sodi\u0161\u010de presodilo, da je obsojenec iz malomarnosti vozil pod vplivom alkohola, torej da je bil v odnosu do kr\u0161itve cestnoprometnega predpisa malomaren (in ne, da ga je kr\u0161il naklepno, kot mu je o\u010ditalo to\u017eilstvo), kar je imelo za posledico navedeno prometno nesre\u010do, o\u010ditek o naklepni povzro\u010ditvi neposredne nevarnosti za \u017eivljenje in ljudi pa je izpustilo. Celostno gledano gre zato ne le za milej\u0161o obliko krivde, temve\u010d prav tako za manj\u0161o kriminalno koli\u010dino, pri \u010demer je milej\u0161a tudi predpisana sankcija. V \u010detrtem odstavku 324. \u010dlena KZ-1 je predpisana kazen zapora do petih in let in prepoved vo\u017enje motornega vozila, za kaznivo dejanje po prvem odstavku 323. \u010dlena KZ-1 pa denarna kazen ali zapor do treh let. Glede na to, da sodi\u0161\u010de v dejanski opis glede objektivnih okoli\u0161\u010din dejanja ni posegalo, je tako ostalo povsem v mejah histori\u010dnega dogodka, kot ga je v obto\u017ebi opredelilo to\u017eilstvo. Dopustnost spremembe potrjuje tudi oprava tako imenovanega testa \u017ee razsojene stvari (res iudicata).9 \u010ce bi sodi\u0161\u010de na podlagi vlo\u017eene obto\u017enice obsojenca pravnomo\u010dno oprostilo izvr\u0161itve o\u010ditanega kaznivega dejanja, mu za obravnavano ugodnej\u0161e dejanje, kot izhaja iz izreka izpodbijane sodbe, zaradi prepovedi ponovnega sojenja (ne bis in idem), ker gre za isti histori\u010dni dogodek, ne bi moglo ponovno soditi.\n\n11. Dr\u017ei vlo\u017enikova navedba, da v obto\u017enici ni zapisana kr\u0161itev drugega odstavka 105. \u010dlena ZPrCP, kar je sodi\u0161\u010de s\u00e1mo vneslo v opis. Vendar pa ne dr\u017eijo nadaljnja izvajanja v zahtevi, da to\u017eilstvo ni o\u010ditalo, da je bila ravno alkoholiziranost vzrok za trk in da je zato sodi\u0161\u010de obsojenca z vnosom te dolo\u010dbe obsodilo na podlagi druga\u010dnega dejanskega stanja. Iz abstraktnega dela opisa dejanja v obto\u017enici jasno izhaja o\u010ditek, da je obsojenec \"vozil pod vplivom alkohola z ve\u010d kot 1,10 grama alkohola na kilogram krvi, kar je imelo za posledico prometno nesre\u010do s hudo telesno po\u0161kodbo ene osebe\", kar je sodi\u0161\u010de z nebistveno spremembo, da je \u0161lo za ve\u010d kot 0,50 grama alkohola na kilogram krvi, tudi povzelo v izreku sodbe.\n\n12. Dodatek v opisu s strani sodi\u0161\u010da, da je obsojenec s tem \"kr\u0161il dolo\u010dilo drugega odstavka 105. \u010dlena ZPrCP\" v konkretnem primeru ne pomeni stro\u017ejega niti novega o\u010ditka od tistega v obto\u017enici. Bistveno je, da je konkretizacijo kr\u0161itve tega cestnoprometnega pravila, in sicer da je obsojenec vozil \"pod vplivom alkohola, saj je imel v krvi 2,21 g/kg alkohola\", vseboval \u017ee dejanski opis dejanja v obto\u017enici. Kaznivo dejanje iz prvega odstavka 323. \u010dlena KZ-1 predstavlja v delu, kjer se sklicuje na kr\u0161itev predpisov o varnosti cestnega prometa, blanketno kazenskopravno normo. Dostavek sodi\u0161\u010da, da je s tem \u0161lo za kr\u0161itev drugega odstavka 105. \u010dlena ZPrCP, predstavlja le vnos dopolnilne norme, kot je smiselno pojasnilo \u017ee vi\u0161je sodi\u0161\u010de v 13. to\u010dki svoje sodbe. Vrhovno sodi\u0161\u010de je \u017ee ve\u010dkrat razlo\u017eilo, da v primeru blanketnih kazenskopravnih dispozicij zado\u0161\u010da, da iz opisa dejanja izhajajo vsi zakonski znaki o\u010ditanega kaznivega dejanja, navedeni v blanketni in dopolnilni normi, saj ti normi tvorita pravno celoto, ki jo sodi\u0161\u010de glede na ugotovljeno dejansko stanje uporabi. Zato ni treba, da so dopolnilne pravne norme pripisane v izrek pravnomo\u010dne sodbe, razen, \u010de te nadome\u0161\u010dajo del opisa dejanja kot \u017eivljenjskega dogodka (opis dejstev).10 Slednje pa v obravnavani zadevi glede na konkretizirano vo\u017enjo pod vplivom alkohola ni podano. Nadalje ne gre prezreti, da je prepoved vo\u017enje pod vplivom alkohola z ve\u010d kot 1,10 grama alkohola na kilogram krvi \u017ee dolo\u010dno opredeljena v 1. to\u010dki prvega odstavka 324. \u010dlena KZ-1, kot je v 41. to\u010dki sodbe pojasnilo sodi\u0161\u010de prve stopnje. To pomeni, da je o\u010ditek protipravnosti tak\u0161ne vo\u017enje vsebovala \u017ee obto\u017enica. Nadomestitev pravne opredelitve kr\u0161itve tega cestnoprometnega pravila zato v nasprotju s stali\u0161\u010dem vlo\u017enika ne pomeni, da gre za drugo kaznivo dejanje.\n\n13. Vlo\u017enikov ugovor, da je za sojenje za kaznivo dejanje po prvem odstavku 323. \u010dlena KZ-1 pristojno okrajno sodi\u0161\u010de je brezpredmeten, saj \u010de okro\u017eno sodi\u0161\u010de med glavno obravnavo ugotovi, da je za sojenje pristojno okrajno sodi\u0161\u010de, ne po\u0161lje zadeve temu sodi\u0161\u010du, temve\u010d izvede postopek samo in izda odlo\u010dbo (drugi odstavek 36. \u010dlena ZKP). Ob vsem povedanem je objektivna identiteta med sodbo in obto\u017ebo izkazana, zato zatrjevana bistvena kr\u0161itev dolo\u010db kazenskega postopka iz 9. to\u010dke prvega odstavka 371. \u010dlena ZKP ni podana.\n\n14. V postopkovnem smislu pomeni dopustnost spremembe obto\u017ebe s strani sodi\u0161\u010da le skladnost vsebine izreka sodbe s predmetom obto\u017ebe in sama po sebi ne implicira, da je bila obdol\u017eencu omogo\u010dena tudi pravica do u\u010dinkovite obrambe zoper tako spremenjene o\u010ditke. Presoja pravice do obrambe je od tega neodvisna in se presoja po zato predpisanih ustavnih in zakonskih standardih, kot je obrazlo\u017eeno v nadaljevanju. Gre za razli\u010dna kazenskopostopkovna vidika.\n\nO kr\u0161itvi pravice do obrambe - 29. \u010dlen Ustave\n\n15. Pravica do obrambe v kazenskem postopku je poglaviten element pravice do po\u0161tenega sojenja v demokrati\u010dnih dru\u017ebah ter s tem tudi eden izmed vidikov pravne dr\u017eave. Gre za ustavno kategorijo - skladno s 1. in 3. alinejo 29. \u010dlena Ustave mora biti vsakomur, ki je obdol\u017een kaznivega dejanja, ob popolni enakopravnosti zagotovljena, med drugim, tudi pravica da ima primeren \u010das in mo\u017enosti za pripravo svoje obrambe in da mu je zagotovljeno izvajanje dokazov v njegovo korist. Pri tem ne gre le za zagotavljanje obrambe v zgolj formalnem smislu, temve\u010d mora biti obdol\u017eencu omogo\u010dena tudi u\u010dinkovita obramba.\n\n16. Predpostavka za u\u010dinkovito obrambo je, da je obdol\u017eenec pravo\u010dasno seznanjen z vsemi posami\u010dnimi podatki dejanske in pravne narave, ki mu omogo\u010dajo, da skladno z njimi lahko pripravi svojo obrambo. Ta predpostavka predstavlja sestavni del omenjene pravice iz prve alinee 29. \u010dlena Ustave.11 Tudi v a. to\u010dki tretjega odstavka 6. \u010dlena EK\u010cP je predpisano, da kdor je obdol\u017een kaznivega dejanja, ima pravico: \"da ga takoj in podrobno seznanijo v jeziku, ki ga razume, o bistvu in vzrokih obto\u017ebe, ki ga bremeni\".\n\n17. Obsojenec je okoli\u0161\u010dino, da ni bil seznanjen z o\u010ditki, ki so druga\u010dni od o\u010ditkov v obto\u017ebi, in da zato ni imel mo\u017enosti obrambe pred izrekom sodbe, uveljavljal v prito\u017ebi. Vi\u0161je sodi\u0161\u010de je v 13. to\u010dki sodbe zvezi s tem pojasnilo, da ne gre za prekora\u010ditev obto\u017ebe, saj je sodi\u0161\u010de obsojenca obsodilo za isto dejanje in z istimi o\u010ditki kot obto\u017eba. Do prito\u017ebeno uveljavljene kr\u0161itve pravice do obrambe se ni opredelilo.\n\n18. V slovenski ureditvi kazenskega postopka je dol\u017enost obvestitve o spremembi obto\u017ebe predvidena v primeru spremembe s strani to\u017eilca (344. \u010dlen ZKP), ne pa tudi v primeru posega s strani sodi\u0161\u010da. Kot \u017ee pojasnjeno zgoraj, je sodi\u0161\u010de dol\u017eno samo spremeniti pravno opredelitev, \u010de oceni, da je to\u017eilec uporabil napa\u010dno. Tak\u0161na ureditev se v kazenskoprocesni teoriji problematizira kot nepo\u0161tena do obrambe, saj se ta ne bo mogla zanesti zgolj na pravno opredelitev v obto\u017ebi, temve\u010d bo morala upo\u0161tevati tudi vse druge mo\u017ene pravne opredelitve, ki bi lahko ustrezale obto\u017ebeni dejanski podlagi. Tak vseobsegajo\u010d obrambni pristop bi lahko pomenil morda celo medsebojno izklju\u010dujo\u010da ali protislovna obrambna izvajanja.12 Kot sorazmeren korektiv navedeni pomanjkljivosti se navaja seznanitev obdol\u017eenca z nameravano spremembo pravne opredelitve s strani sodi\u0161\u010da in mu omogo\u010diti, da se o njej tudi izjavi, s \u010dimer bi se mu zagotovilo dosledno izvr\u0161evanje pravice do obrambe. Sodi\u0161\u010du pa zaradi tega ne bi bilo mogo\u010de o\u010ditati pristranskosti ali prejudiciranja.13\n\n19. Iz prakse Evropskega sodi\u0161\u010da za \u010dlovekove pravice (ES\u010cP) je mo\u010d izlu\u0161\u010diti pravilo, da bo kr\u0161itev a. to\u010dke tretjega odstavka 6. \u010dlena EK\u010cP podana, \u010de sprememba pravne opredelitve za obdol\u017eenca ni bila predvidljiva. Pri tem je klju\u010dno, ali nova opredelitev dejanja vsebuje druga\u010dne elemente (\"element intrinsic to the offence\"). \u010ce nova pravna opredelitev vsebuje vse bistvene elemente kot prvotna, kr\u0161itev pravice do obrambe navkljub neseznanitvi obdol\u017eenca z njeno spremembo ne bo podana.14 Pristop, kjer je klju\u010dno okoli\u0161\u010dino za presojo kr\u0161itve pravice do obrambe predstavljala okoli\u0161\u010dina, ali je obdol\u017eenec spremembo obto\u017ebe lahko pri\u010dakoval, je bil do sedaj uveljavljen tudi v praksi Vrhovnega sodi\u0161\u010da.15 Ob tem ne gre prezreti, da EK\u010cP predstavlja minimalno raven pravic, dr\u017eave pa lahko dolo\u010dijo oziroma so lahko zavezane tudi z vi\u0161jo ravno, kar je za to zadevo pomembno in kot je podrobneje predstavljeno v nadaljevanju.\n\n20. Za obravnavano presojo so bistvene dolo\u010dbe Direktive 2012/13/EU Evropskega parlamenta in Sveta o pravici do obve\u0161\u010denosti v kazenskem postopku (v nadaljevanju Direktiva)16. Prvi odstavek 6. \u010dlena Direktive dolo\u010da, da dr\u017eave \u010dlanice zagotovijo, da so osumljene ali obdol\u017eene osebe obve\u0161\u010dene o kaznivem dejanju, katerega so osumljene ali obdol\u017eene. Te informacije se podajo nemudoma in tako podrobno, kolikor je to potrebno za za\u0161\u010dito po\u0161tenosti postopka in u\u010dinkovito uveljavljanje pravice do obrambe. Skladno s tretjim odstavkom tega \u010dlena dr\u017eave \u010dlanice zagotovijo, da se, najpozneje ob vlo\u017eitvi obto\u017enice v preizkus sodi\u0161\u010du, podajo podrobne informacije o obdol\u017eitvah, vklju\u010dno z vrsto in pravno opredelitvijo kaznivega dejanja ter naravo udele\u017ebe obdol\u017eene osebe, skladno s \u010detrtim odstavkom istega \u010dlena pa zagotovijo, da so osumljene ali obdol\u017eene osebe, \u010de je to potrebno za za\u0161\u010dito po\u0161tenosti postopka, nemudoma obve\u0161\u010dene o vseh spremembah informacij, podanih v skladu s tem \u010dlenom.\n\n21. Kot \u017ee nakazano zgoraj, dolo\u010dbe iz \u010detrtega odstavka 6. \u010dlena Direktive glede seznanitve obdol\u017eenca s spremembo obto\u017ebe v slovenski pravni red niso bile prenesene. Vendar to \u0161e ne pomeni, da te dolo\u010dbe ne zavezujejo slovenskih sodi\u0161\u010d. Upo\u0161tevaje na\u010deli lojalne razlage17 in primarnosti prava EU je Sodi\u0161\u010de Evropske unije (v nadaljevanju: SEU) glede uporabe dolo\u010db te Direktive v sodbi ZX, C-282/20, z dne 21. 10. 2021, razlo\u017eilo, da za zagotovitev u\u010dinkovitosti vseh dolo\u010db prava Unije na\u010delo primarnosti tega prava nacionalnim sodi\u0161\u010dem nalaga, da nacionalno pravo razlagajo, kolikor je mogo\u010de, v skladu s pravom Unije.18 Samo \u010de nacionalno sodi\u0161\u010de, ki mora uporabiti dolo\u010dbe prava Unije, ne more podati razlage nacionalne ureditve, ki bi bila skladna z zahtevami prava Unije, ima dol\u017enost zagotoviti polni u\u010dinek teh dolo\u010db, pri \u010demer lahko po potrebi po uradni dol\u017enosti odlo\u010di, da ne bo uporabilo neskladne dolo\u010dbe nacionalne zakonodaje, tudi poznej\u0161e, ne da bi mu bilo treba zahtevati ali \u010dakati na predhodno odpravo te dolo\u010dbe. SEU je tudi \u017ee pojasnilo, da je treba \u0161teti, da ima 6. \u010dlen Direktive neposredni u\u010dinek (39. - 41. to\u010dka).19 Nadalje iz sodbe Moro, C-646/17, z dne 13. 6. 2019, izhaja, da uporaba te Direktive ni omejena na primere s \u010dezmejnimi posledicami. Kot je razvidno iz uvodnih izjav 10, 14 in 41 Direktive, je njen cilj z dolo\u010ditvijo skupnih minimalnih pravil, ki urejajo pravico do obve\u0161\u010denosti v kazenskem postopku, okrepiti vzajemno zaupanje med dr\u017eavami \u010dlanicami v njihove kazenskopravne sisteme, krepiti pravice iz 47. \u010dlena in 48. \u010dlena Listine Evropske unije o temeljnih pravicah in prispevati k dolo\u010ditvi minimalne harmonizacije kazenskih postopkov v EU. Na\u010delo vzajemnega priznavanja pomeni, da odlo\u010ditve pravosodnih organov, tudi v povsem notranjih okoli\u0161\u010dinah, temeljijo na skupnih minimalnih pravilih - namen je, da pravosodni organi ene dr\u017eave \u010dlanice v primeru potrebe po \u010dezmejnem sodelovanju odlo\u010dbe pravosodnih organov drugih dr\u017eav \u010dlanic obravnavajo kot enakovredne svojim (32. - 36. to\u010dka).\n\n22. Upo\u0161tevaje povedano imajo slovenska sodi\u0161\u010da dol\u017enost notranje pravo razlagati tako, da se v najve\u010dji meri dose\u017eejo cilji, ki jih zasleduje 6. \u010dlen Direktive, pod pogojem, da to ne pomeni razlage nacionalnega prava contra legem. Tudi Ustavno sodi\u0161\u010de je v odlo\u010dbi Up-1702/22-10 z dne 14. 3. 2024 zavzelo stali\u0161\u010de, da je treba na podlagi tretjega odstavka 3.a \u010dlena Ustave pri odlo\u010danju o zadevi, ki pomeni odlo\u010ditev na podro\u010dju izvajanja prava, upo\u0161tevati primarno in sekundarno zakonodajo EU ter sodno prakso SEU (12. - 13. to\u010dka).20 Kot je pojasnjeno uvodoma, seznanitev obdol\u017eenca z dejanskimi in pravnimi vidiki obto\u017ebe predstavlja element pravice do obrambe iz 1. alineje 29. \u010dlena Ustave. Zato ni nobene ovire, da se ta dolo\u010dba ne bi razlagala v skladu z dolo\u010dbami Direktive. Upo\u0161tevaje na\u010delo lojalne razlage, morajo tako slovenska sodi\u0161\u010da pri presoji pravnih jamstev iz 29. \u010dlena Ustave upo\u0161tevati tudi dolo\u010dbe 6. \u010dlena Direktive in z njo povezano prakso SEU.\n\n23. Glede na to, da je v konkretnem primeru sodi\u0161\u010de prve stopnje ob izreku svoje sodbe v opis dejanja dodalo abstraktne zakonske znake kaznivega dejanja in kr\u0161itev dolo\u010dbe ZPrCP ter spremenilo pravno opredelitev kaznivega dejanja, je treba odgovoriti na vpra\u0161anji, najpozneje v kateri fazi kazenskega postopka seznanitev obdol\u017eenca s spremembo opisa dejanja oziroma pravne opredelitve \u0161e ustreza standardom iz 6. \u010dlena Direktive in kak\u0161en vpliv ima na to konkretna vrsta in obseg spremembe.\n\n24. Glede \u010dasovnih vidikov seznanitve z obto\u017ebo oziroma njeno spremembo je SEU v sodbi Kolev in drugi, C-612/15 z dne 5. 6. 2018 uvodoma pojasnilo, da tretji odstavek 6. \u010dlena Direktive nedvoumno ne dolo\u010da trenutka, v katerem je treba najpozneje zagotoviti podajo podrobnih informacij o obdol\u017eitvi. Cilja Direktive, to sta zagotovitev u\u010dinkovitega uveljavljanja pravice do obrambe in po\u0161tenosti postopka,21 zahtevata, da obdol\u017eenec prejme podrobne informacije o obdol\u017eitvi in da ima mo\u017enost, da se z dokumenti seznani pravo\u010dasno, to je v trenutku, ki mu omogo\u010da, da u\u010dinkovito pripravi svojo obrambo. Na\u010deloma morajo biti te informacije obdol\u017eencu podane najpozneje ob dejanskem za\u010detku razprave o utemeljenosti obdol\u017eitev pred pristojnim sodi\u0161\u010dem, saj se namre\u010d s tem obrambi zagotovi natan\u010dna seznanitev z dejanji, zatrjevanimi zoper njo, pravnimi opredelitvami teh dejanj in dokazi o njih. Mo\u017enost seznanitve s temi informacijami in s temi dokazi najpozneje takoj ob za\u010detku razprav je klju\u010dnega pomena, da se tej osebi ali njenemu odvetniku omogo\u010di koristna udele\u017eba v teh razpravah ob spo\u0161tovanju na\u010dela kontradiktornosti in enakosti oro\u017eij tako, da ta oseba lahko u\u010dinkovito predstavi svoje stali\u0161\u010de. A ne glede na to, lahko sodi\u0161\u010de v primeru neizpolnitve te zahteve sprejme ukrepe, potrebne za odpravo te neizpolnitve, \u010de sta pravica do obrambe in pravica do po\u0161tenega sojenja ustrezno varovani. Skladno s \u010detrtim odstavkom 6. \u010dlena Direktive se namre\u010d informacije o obdol\u017eitvi lahko pozneje spremenijo, vendar morajo biti take spremembe in taki dokazi pravo\u010dasno poslani obrambi, tako da se ta \u0161e lahko u\u010dinkovito odzove, torej pred fazo posvetovanja. V tak\u0161nem primeru je treba obdol\u017eencu ne glede nato, kdaj so predlo\u017eene podrobne informacije o obdol\u017eitvi, ob spo\u0161tovanju na\u010dela kontradiktornosti in enakosti oro\u017eij dolo\u010diti ustrezen rok za seznanitev s temi informacijami ter mu omogo\u010diti, da u\u010dinkovito pripravi obrambo, predlo\u017ei svoja stali\u0161\u010da in po potrebi kakr\u0161no koli zahtevo, vklju\u010dno z mo\u017enostjo, da se zadeva po potrebi za\u010dasno odlo\u017ei in da se odredi njena prelo\u017eitev na poznej\u0161i datum. V navedeni sodbi je SEU zaklju\u010dilo, da je treba tretji odstavek 6. \u010dlena Direktive razlagati tako, da ne nasprotuje temu, da se podrobne informacije o obdol\u017eitvi obrambi sporo\u010dijo po vlo\u017eitvi obto\u017enice pri sodi\u0161\u010du, vendar preden sodi\u0161\u010de za\u010dne vsebinski preizkus obto\u017ebe in preden se pred njim dejansko za\u010dne razprava, ali celo po za\u010detku te razprave, vendar pred fazo posvetovanja, kadar so tako sporo\u010dene informacije pozneje spremenjene, \u010de sodi\u0161\u010de sprejme vse ukrepe, potrebne za zagotovitev spo\u0161tovanja pravice do obrambe in po\u0161tenosti postopka (84. - 99. to\u010dka). To stali\u0161\u010de je SEU ponovilo tudi v slede\u010dih sodbah ZX, C-282/20, z dne 21. 10. 2021 (29. to\u010dka) in BK, C-175/22 z dne 9. 11. 2023 (38. to\u010dka).\n\n25. SEU je v sodbi BK, C-175/22 poudarilo odlo\u010dilni pomen obvestitve o pravni opredelitvi kaznivega dejanja za u\u010dinkovito uveljavljanje pravice do obrambe. Tak\u0161na obvestitev obdol\u017eenca je namre\u010d bistvena, da bi ta lahko razumel, \u010desa je obdol\u017een, ustrezno organiziral svojo obrambo in po potrebi izpodbijal svojo krivdo s prizadevanji, da doka\u017ee odsotnost enega ali ve\u010d elementov zadevnega kaznivega dejanja. Zato lahko vsaka sprememba pravne opredelitve dejanskega stanja s strani sodi\u0161\u010da, ki vsebinsko odlo\u010da v kazenski zadevi, odlo\u010dilno vpliva na uveljavljanje pravice do obrambe in na po\u0161tenost postopka v smislu \u010detrtega odstavka 6. \u010dlena Direktive. Pojasnilo je, da to velja tako v primeru, kadar predvideno novo kaznivo dejanje vklju\u010duje nove sestavne elemente, v zvezi s katerimi obdol\u017eenec \u0161e ni imel mo\u017enosti predstaviti svojih trditev, kot tudi \u010de predvideno novo kaznivo dejanje ne vsebuje novega sestavnega elementa v primerjavi s predhodno uporabljeno obliko kaznivega dejanja, tako da je imel obdol\u017eenec med postopkom mo\u017enost predstaviti svoje trditve o vseh sestavnih elementih tega novega kaznivega dejanja. Sprememba opredelitve kaznivega dejanja s strani kazenskega sodi\u0161\u010da ima lahko vseeno vpliv na uveljavljanje pravice do obrambe, ki ni zanemarljiv. Ni namre\u010d mogo\u010de izklju\u010diti, da bi obdol\u017eenec, ki je obve\u0161\u010den o predvideni novi opredelitvi, svojo obrambo organiziral druga\u010de. SEU je nadalje poudarilo, da je okoli\u0161\u010dina, da nova opredelitev ne more povzro\u010diti uporabe stro\u017eje kazni, popolnoma neupo\u0161tevna. Po\u0161tenost postopka namre\u010d zahteva, da ima obdol\u017eenec mo\u017enost polno uveljavljati pravico do obrambe. Ve\u010dja ali manj\u0161a strogost zagro\u017eene kazni pa ni povezana z vpra\u0161anjem, ali je bilo to pravico mogo\u010de uveljavljati. Zato mora sodi\u0161\u010de ob nameravani spremembi opredelitve kaznivega dejanja obdol\u017eenca o tem obvestiti v \u010dasu in pod pogoji, ki mu omogo\u010dajo u\u010dinkovito obrambo. Odobritev roka za pripravo ali spremembo obrambe v takih okoli\u0161\u010dinah, in dol\u017eina tega roka sta elementa, ki ju mora navedeno sodi\u0161\u010de dolo\u010diti na podlagi vseh upo\u0161tevnih okoli\u0161\u010din. Zaklju\u010dilo je, da je treba \u010detrti odstavek 6. \u010dlena Direktive razlagati tako, da nasprotuje nacionalni sodni praksi, ki sodi\u0161\u010du, ki vsebinsko odlo\u010da v kazenski zadevi, omogo\u010da, da uporabi druga\u010dno pravno opredelitev o\u010ditanih dejanj od tiste, ki jo je prvotno uporabilo dr\u017eavno to\u017eilstvo, ne da bi obdol\u017eenca pravo\u010dasno obvestilo o predvideni novi opredelitvi, namre\u010d v \u010dasu in pod pogoji, ki bi mu omogo\u010dili u\u010dinkovito pripravo obrambe, in torej ne da bi mu zagotovilo mo\u017enost konkretnega in u\u010dinkovitega uveljavljanja pravice do obrambe glede na to novo opredelitev (39. - 50. to\u010dka).\n\n26. Na to razlago se je oprlo tudi Ustavno sodi\u0161\u010de v \u017ee omenjeni odlo\u010dbi Up-1702/22-10, s katero je razveljavilo sodbo Vrhovnega sodi\u0161\u010da, ker je to spremenilo pravno opredelitev kaznivega dejanja, ne da bi prito\u017enici omogo\u010dilo primeren \u010das in obrambo zoper spremenjeno pravno kvalifikacijo, zaradi \u010desar ji je bila kr\u0161ena pravica do primernega \u010dasa in mo\u017enosti za pripravo obrambe iz prve alineje 29. \u010dlena Ustave. Kot v je v pritrdilnem lo\u010denem mnenju zapisala tudi ustavna sodnica dr. Katja \u0160ugman Stubbs, pogoj predvidljivosti, kakor izhaja iz judikature ES\u010cP, v praksi SEU ne predstavlja ve\u010d kriterija pri presoji kr\u0161itve pravice do obrambe.\n\n27. Skladno s povedanim gre zaklju\u010diti, da mora sodi\u0161\u010de prve stopnje, ne glede na vrsto in kaznovalni okvir nove pravne opredelitve, ki jo namerava uporabiti, obdol\u017eenca venomer seznaniti z nameravano spremembo in mu zoper to novo pravno opredelitev omogo\u010diti u\u010dinkovito obrambo. Upo\u0161tevaje izrecno dolo\u010dbo \u010detrtega odstavka 6. \u010dlena Direktive naj to stori nemudoma, vendar najkasneje do faze posvetovanja senata. Dolo\u010ditev roka za pripravo obrambe oziroma dol\u017eine tega roka pa sta odvisna od vsakokratnih okoli\u0161\u010din obravnavanega primera.\n\n28. V konkretni zadevi predstavlja tudi sprememba krivdne oblike kot subjektivnega zakonskega znaka vsekakor pomembno spremembo obto\u017ebenega o\u010ditka, ki skladno s \u010detrtim odstavkom 6. \u010dlena Direktive terja seznanitev obsojenca. Glede na to, da je sprememba krivdne oblike iz naklepa v malomarnost nujno pomenila tudi spremembo pravne opredelitve dejanja, se tako v tem primeru tudi za seznanitev o tak\u0161ni spremembi krivdne oblike uporabijo pravila o seznanitvi glede spremembe pravne opredelitve.\n\n29. Ker je bil obsojenec v obravnavani zadevi s spremembo opisa dejanja in pravno opredelitvijo seznanjen \u0161ele ob izreku obsodilne sodbe, pri \u010demer tako obrambi ni bila dana mo\u017enost, da se na s strani sodi\u0161\u010da spremenjen opis dejanja in pravno opredelitev odzove pred fazo posvetovanja oziroma pred sprejetjem odlo\u010ditve sodnika posameznika, je ugotoviti, da standardom obve\u0161\u010denosti obsojenca iz 6. \u010dlena Direktive ni bilo zado\u0161\u010deno in mu je bila tako kr\u0161ena pravica do primernega \u010dasa in mo\u017enosti za pripravo obrambe iz prve alineje 29. \u010dlena Ustave. Dolo\u010dbe 6. \u010dlena Direktive in predvsem njihova razlaga, kot jo je sprejelo SEU v aktualnih sodbah, utemeljujejo odstop Vrhovnega sodi\u0161\u010da od svoje dosedanje prakse, kot je navedena zgoraj.\n\nO predlogu za odlog oziroma prekinitev izvr\u0161itve kazni\n\n30. Obsojen\u010devi zagovorniki iz odvetni\u0161ke dru\u017ebe X o.p. d.o.o., so dne 24. 6. 2024 vlo\u017eili predlog za odlog oziroma prekinitev izvr\u0161itve kazni, v katerem so predlagali, da se izvr\u0161evanje kazni zapora zoper obsojenca, ki se izvr\u0161uje na podlagi pravnomo\u010dne sodbe Okro\u017enega sodi\u0161\u010da v Kopru I K 20734/2019 z dne 11. 11. 2022, spremenjene s sodbo Okro\u017enega sodi\u0161\u010da v Ljubljani III Ks 53034/2023 z dne 29. 1. 2024, odlo\u017ei oziroma prekine do odlo\u010ditve Vrhovnega sodi\u0161\u010da o zahtevi za varstvo zakonitosti, vlo\u017eeni zoper pravnomo\u010dno sodbo Okro\u017enega sodi\u0161\u010da v Kopru I K 20734/2019 z dne 11. 11. 2022.\n\n31. Ker so dne 16. 9. 2024 navedeni zagovorniki umaknili predlog za odlog oziroma prekinitev izvr\u0161itve kazni, ker je bil obsojencu podeljen pogojni odpust, Vrhovno sodi\u0161\u010de o tem predlogu ni odlo\u010dalo.\n\nC.\n\n32. Upo\u0161tevaje izkazano kr\u0161itev pravice do obrambe iz 29. \u010dlena Ustave je Vrhovno sodi\u0161\u010de skladno s prvim odstavkom 426. \u010dlena ZKP ugotovilo, da je zahteva za varstvo zakonitosti utemeljena, zato je izpodbijano pravnomo\u010dno sodbo razveljavilo in zadevo vrnilo v novo sojenje sodi\u0161\u010du prve stopnje.\n\n33. Glede na to, da je bilo treba izpodbijano sodbo razveljaviti \u017ee iz navedenih razlogov, se Vrhovno sodi\u0161\u010de do preostalih navedb v zahtevi za varstvo zakonitosti ni opredeljevalo.\n\n34. Sodi\u0161\u010de prve stopnje bo v novem sojenju moralo znova izvesti dokazni postopek, pri \u010demer bo v primeru presoje, da je treba spremeniti pravno opredelitev ali pose\u010di v opis kaznivega dejanja glede pomembnih okoli\u0161\u010din, moralo obdol\u017eenca predhodno o tem obvestiti in mu zagotoviti primeren \u010das in mo\u017enosti za pripravo svoje obrambe zoper spremenjene o\u010ditke.\n\n35. Ne glede na to, da je SEU v 53. - 61. to\u010dkah sodbe BK, C-175/22 pojasnilo, da sprememba pravne opredelitve dejanja s strani sodi\u0161\u010da sama po sebi ne more omajati domneve nedol\u017enosti ali nepristranskosti sodi\u0161\u010da, gre vendarle za ob\u010dutljiv pravni polo\u017eaj. V slovenski postopkovni ureditvi sodi\u0161\u010de v opis dejanja pose\u017ee le v primeru izreka obsodilne sodbe. Z vidika nepristranskosti je pomembno, da sodi\u0161\u010de obdol\u017eencu pred izrekom sodbe ne sporo\u010da, da ga namerava obsoditi, sicer nekoliko druga\u010de, kot ga je obto\u017eil to\u017eilec. Prvi odstavek 351. \u010dlena ZKP dolo\u010da, \u010de senat po kon\u010danih izvajanjih strank ne spozna, da bi bilo treba izvesti \u0161e kak\u0161ne dokaze, naznani predsednik senata, da je glavna obravnava kon\u010dana. Skladno s prvim odstavkom 353. \u010dlena ZKP sme sodi\u0161\u010de po posvetovanju na novo za\u010deti glavno obravnavo, \u010de bi bilo to potrebno za dopolnitev postopka ali za razjasnitev posameznih vpra\u0161anj. Ob razlagi navedenih dolo\u010db skladno z 29. \u010dlenom Ustave in 6. \u010dlenom Direktive naj zaradi spo\u0161tovanja na\u010dela nepristranskosti zado\u0161\u010da, da sodi\u0161\u010de po zaklju\u010dku dokaznega postopka stranke seznani, da bo obto\u017ebene o\u010ditke presojalo tudi na podlagi drugih pravnih opredelitev, pri \u010demer naj konkretno navede pravne opredelitve dejanja, ki po oceni sodi\u0161\u010da utegnejo priti v po\u0161tev.\n\n36. Odlo\u010ditev je bila sprejeta soglasno. Vrhovni sodnik mag. Aleksander Karaka\u0161 je podal pritrdilno lo\u010deno mnenje.\n\n*************************\n\nPRITRDILNO LO\u010cENO MNENJE VRHOVNEGA SODNIKA MAG. ALEKSANDRA KARAKA\u0160A\n\nPovezava na PDF dokument",
        "jedro": "Predpostavka za u\u010dinkovito obrambo je, da je obdol\u017eenec pravo\u010dasno seznanjen z vsemi posami\u010dnimi podatki dejanske in pravne narave, ki mu omogo\u010dajo, da skladno z njimi lahko pripravi svojo obrambo. Vsaka sprememba pravne opredelitve s strani sodi\u0161\u010da lahko odlo\u010dilno vpliva na uveljavljanje pravice do obrambe in na po\u0161tenost postopka. Sodi\u0161\u010de mora, ne glede na vrsto in kaznovalni okvir nove pravne opredelitve, ki jo namerava uporabiti, obdol\u017eenca venomer seznaniti z nameravano spremembo in mu zoper to novo pravno opredelitev omogo\u010diti u\u010dinkovito obrambo. To naj stori nemudoma, vendar najkasneje do faze posvetovanja senata. Dolo\u010ditev roka za pripravo obrambe oziroma dol\u017eine tega roka pa sta odvisna od vsakokratnih okoli\u0161\u010din obravnavanega primera.\n\nUpo\u0161tevajo\u010d na\u010delo lojalne razlage imajo slovenska sodi\u0161\u010da dol\u017enost notranje pravo razlagati tako, da se v najve\u010dji meri dose\u017eejo cilji, ki jih zasleduje 6. \u010dlen Direktive 2012/13/EU Evropskega parlamenta in Sveta o pravici do obve\u0161\u010denosti v kazenskem postopku, pod pogojem, da to ne pomeni razlage nacionalnega prava contra legem. Pri odlo\u010danju o zadevi, ki pomeni odlo\u010ditev na podro\u010dju izvajanja prava, je treba upo\u0161tevati primarno in sekundarno zakonodajo Evropske unije ter sodno prakso Sodi\u0161\u010da Evropske unije. Treba je \u0161teti, da ima 6. \u010dlen Direktive neposredni u\u010dinek.\n\nZ vidika nepristranskosti je pomembno, da sodi\u0161\u010de obdol\u017eencu pred izrekom sodbe ne sporo\u010da, da ga namerava obsoditi, sicer nekoliko druga\u010de, kot ga je obto\u017eil to\u017eilec. Ob razlagi prvega odstavka 351. \u010dlena ZKP in prvega odstavka 353. \u010dlena ZKP skladno z 29. \u010dlenom Ustave in 6. \u010dlenom Direktive naj zaradi spo\u0161tovanja na\u010dela nepristranskosti zado\u0161\u010da, da sodi\u0161\u010de po zaklju\u010dku dokaznega postopka stranke seznani, da bo obto\u017ebene o\u010ditke presojalo tudi na podlagi drugih pravnih opredelitev, pri \u010demer naj konkretno navede pravne opredelitve dejanja, ki po oceni sodi\u0161\u010da utegnejo priti v po\u0161tev.\n\nV postopkovnem smislu pomeni dopustnost spremembe obto\u017ebe s strani sodi\u0161\u010da le skladnost vsebine izreka sodbe s predmetom obto\u017ebe in sama po sebi ne implicira, da je bila obdol\u017eencu omogo\u010dena tudi pravica do u\u010dinkovite obrambe zoper tako spremenjene o\u010ditke. Presoja pravice do obrambe je od tega neodvisna in se presoja po zato predpisanih ustavnih in zakonskih standardih.",
        "odseki": [
            "Predpostavka za u\u010dinkovito obrambo je",
            "da je obdol\u017eenec pravo\u010dasno seznanjen z vsemi posami\u010dnimi podatki dejanske in pravne narave",
            "ki mu omogo\u010dajo",
            "da skladno z njimi lahko pripravi svojo obrambo",
            "Sodi\u0161\u010de mora",
            "ne glede na vrsto in kaznovalni okvir nove pravne opredelitve",
            "ki jo namerava uporabiti",
            "obdol\u017eenca venomer seznaniti z nameravano spremembo in mu zoper to novo pravno opredelitev omogo\u010diti u\u010dinkovito obrambo",
            "naj to stori nemudoma",
            "vendar najkasneje do faze posvetovanja senata",
            "Dolo\u010ditev roka za pripravo obrambe oziroma dol\u017eine tega roka pa sta odvisna od vsakokratnih okoli\u0161\u010din obravnavanega primera",
            "da se v najve\u010dji meri dose\u017eejo cilji",
            "ki jih zasleduje 6",
            "\u010dbe Direktive 2012/13/EU Evropskega parlamenta in Sveta o pravici do obve\u0161\u010denosti v kazenskem postopku ",
            "pod pogojem",
            "da to ne pomeni razlage nacionalnega prava contra legem",
            "pri odlo\u010danju o zadevi",
            "ki pomeni odlo\u010ditev na podro\u010dju izvajanja prava",
            "da ima 6",
            "\u010dlen Direktive neposredni u\u010dinek",
            "Z vidika nepristranskosti je pomembno",
            "da sodi\u0161\u010de obdol\u017eencu pred izrekom sodbe ne sporo\u010da",
            "da ga namerava obsoditi",
            "sicer nekoliko druga\u010de",
            "kot ga je obto\u017eil to\u017eilec",
            "\u010dlenom Ustave in 6",
            "\u010dlenom Direktive naj zaradi spo\u0161tovanja na\u010dela nepristranskosti zado\u0161\u010da",
            "da sodi\u0161\u010de po zaklju\u010dku dokaznega postopka stranke seznani",
            "da bo obto\u017ebene o\u010ditke presojalo tudi na podlagi drugih pravnih opredelitev",
            "pri \u010demer naj konkretno navede pravne opredelitve dejanja",
            "ki po oceni sodi\u0161\u010da utegnejo priti v po\u0161tev",
            "V postopkovnem smislu pomeni dopustnost spremembe obto\u017ebe s strani sodi\u0161\u010da le skladnost vsebine izreka sodbe s predmetom obto\u017ebe in sama po sebi ne implicira",
            "da je bila obdol\u017eencu omogo\u010dena tudi pravica do u\u010dinkovite obrambe zoper tako spremenjene o\u010ditke",
            "Presoja pravice do obrambe je od tega neodvisna in se presoja po zato predpisanih ustavnih in zakonskih standardih"
        ]
    },
    {
        "obrazlo\u017eitev": "1. Senat Okro\u017enega sodi\u0161\u010da v Ljubljani je s sklepom z dne 17. 6. 2011 odlo\u010dil, da se dovoli predaja zahtevane osebe A. A. dr\u017eavi \u010dlanici \u2013 Republiki Slova\u0161ki, na podlagi Evropskega naloga za prijetje in predajo \u0161t. Tp 406/2011 z dne 11. 3. 2011, zaradi izvedbe kazenskega postopka zaradi kaznivih dejanj nezakonite proizvodnje mamil, psihotropnih snovi, strupov ali prekurzorjev, njihovega posredovanja in trgovanja z njimi po to\u010dki b) in d) prvega odstavka, to\u010dki c) drugega odstavka in to\u010dki c) \u010detrtega odstavka 172. \u010dlena Kazenskega zakonika Slova\u0161ke, v zvezi s to\u010dko b) in i) 138. \u010dlena Kazenskega zakonika Slova\u0161ke. Vi\u0161je sodi\u0161\u010de v Ljubljani je s sklepom z dne 28. 6. 2011 prito\u017ebo obdol\u017een\u010devega zagovornika zoper navedeni sklep zavrnilo. \n\n2. Zoper sklep o predaji je obdol\u017een\u010dev zagovornik vlo\u017eil zahtevo za varstvo zakonitosti zaradi kr\u0161itev 6. to\u010dke prvega odstavka 371. \u010dlena Zakona o kazenskem postopku (v nadaljevanju ZKP), kr\u0161itev dolo\u010db kazenskega postopka iz drugega odstavka 371. \u010dlena ZKP, v zvezi z drugim odstavkom 203. \u010dlena ZKP ter zaradi kr\u0161itev tretjega odstavka 6. \u010dlena Konvencije o varstvu \u010dlovekovih pravic in temeljnih svobo\u0161\u010din. Vrhovnemu sodi\u0161\u010du je predlagal, da zahtevi ugodi in ugotovi, da pogoji za predajo niso izpolnjeni. \n\n3. Zahteva za varstvo zakonitosti ni dovoljena.\n\n4. Postopek prijetja in predaje na podlagi Evropskega naloga za prijetje in predajo je poseben postopek, ki je urejen v Zakonu o sodelovanju v kazenskih zadevah z dr\u017eavami \u010dlanicami Evropske unije, ki je za\u010del veljati 24. 2. 2008 (v nadaljevanju ZSKZD\u010cEU). V skladu z dolo\u010dbo drugega odstavka 2. \u010dlena tega zakona se dolo\u010dbe ZKP uporabljajo subsidiarno, torej le glede vpra\u0161anj, ki v ZSKZD\u010cEU niso urejena posebej. Postopek za prijetje in predajo med dr\u017eavami \u010dlanicami je urejen dolo\u010dno in skoraj popolno in le izjemoma predvideva smiselno uporabo ZKP. Zakon izrecno dolo\u010da kot pravno sredstvo le prito\u017ebo in ne predvideva izrednih pravnih sredstev zoper pravnomo\u010dni sklep o dovolitvi predaje zahtevane osebe, glede teh pravnih sredstev pa tudi ne odkazuje na smiselno uporabo dolo\u010db ZKP. Kljub temu je vpra\u0161anje pravnih sredstev, s pravico do prito\u017ebe, v zakonu urejeno na na\u010din, ki stranki zagotavlja pravico do u\u010dinkovitega pravnega sredstva (25. \u010dlen Ustave). \n\n5. Vrhovno sodi\u0161\u010de je \u017ee na podlagi prej veljavnega zakona, ki je urejal postopek prijetja in predaje (Zakon o evropskem nalogu za prijetje in predajo, Uradni list RS, \u0161t. 37/2004), v ve\u010d svojih odlo\u010dbah (sodbe I Ips 123/2005, I Ips 287/2005, I Ips 307/2005, I Ips 248/2006) presodilo, da zahteva za varstvo zakonitosti zoper sklep o dovolitvi predaje zahtevane osebe ni dovoljena. V sklepu I Ips 57323/2010 z dne 23. 9. 2010 je Vrhovno sodi\u0161\u010de zaklju\u010dilo, da izredno pravno sredstvo zoper sklep o dovolitvi predaje zahtevane osebe, tudi po novem ZSKZD\u010cEU ni dovoljeno. \n\n6. Glede na navedeno Vrhovno sodi\u0161\u010de ugotavlja, da ne razlaga dolo\u010db ZSKZD\u010cEU, ne ustaljena sodna praksa ne dajeta podlage za vlo\u017eitev zahteve za varstvo zakonitosti zoper sklep o dovolitvi predaje zahtevane osebe po dolo\u010dbah ZSKZD\u010cEU. Vrhovno sodi\u0161\u010de je zato na podlagi drugega odstavka 423. \u010dlena ZKP zahtevo zagovornika zavrglo.",
        "jedro": "Zoper sklep o dovolitvi predaje zahtevane osebe po dolo\u010dbah ZSKZD\u010cEU zahteva za varstvo zakonitosti ni dovoljena.",
        "odseki": []
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Kopru je obsojene A. A., B. B., E. E. in F. F. spoznalo za krive kaznivih dejanj zlorabe prostitucije po prvem in tretjem odstavku 175. \u010dlena ter pranja denarja po prvem, drugem, tretjem in \u010detrtem odstavku 245. \u010dlena Kazenskega zakonika (v nadaljevanju KZ-1). Obsojena G. G. in H. H. je spoznalo za kriva kaznivih dejanj zlorabe prostitucije po prvem in tretjem odstavku 175. \u010dlena KZ-1. Obsojena C. C. in D. D. je spoznalo za kriva kaznivih dejanj pranja denarja po prvem, tretjem in \u010detrtem odstavku 245. \u010dlena KZ-1. Obsojeni A. A. je dolo\u010dilo kazni \u0161tiri in tri leta zapora, nakar ji je izreklo enotno kazen \u0161est let zapora in 400 dnevnih zneskov po 20,00 EUR stranske denarne kazni, kar zna\u0161a 8.000,00 EUR. Obsojenemu B. B. je dolo\u010dilo kazni tri leta in \u0161est mesecev ter dve leti in \u0161est mesecev zapora, nakar mu je izreklo enotno kazen pet let zapora in 300 dnevnih zneskov po 25,00 EUR stranske denarne kazni, kar zna\u0161a 7.500,00 EUR. Obsojenemu E. E. je dolo\u010dilo kazni tri leta in \u0161est mesecev ter dve leti in \u0161est mesecev zapora, nakar mu je izreklo enotno kazen pet let zapora in 300 dnevnih zneskov po 20,00 EUR stranske denarne kazni, kar zna\u0161a 6.000,00 EUR. Obsojeni F. F. je dolo\u010dilo kazni tri leta in \u0161est mesecev ter dve leti in tri mesece zapora, nakar ji je izreklo enotno kazen pet let zapora in 300 dnevnih zneskov po 20,00 EUR stranske denarne kazni, kar zna\u0161a 6.000,00 EUR. Obsojenima G. G. in H. H. je izreklo pogojni obsodbi. Obsojenemu C. C. je izreklo kazen dve leti in \u0161est mesecev zapora ter 350 dnevnih zneskov po 20,00 EUR stranske denarne kazni, kar zna\u0161a 7.000,00 EUR. Obsojeni D. D. je izreklo kazen eno leto zapora in 200 dnevnih zneskov po 25,00 EUR stranske denarne kazni, kar zna\u0161a 5.000,00 EUR. Na podlagi 74. in 75. \u010dlena KZ-1 je obsojencem odvzelo del protipravno pridobljene premo\u017eenjske koristi v vi\u0161ini 2.429.391,20 EUR, pri \u010demer je obsojeni A. A. nalo\u017eilo v pla\u010dilo znesek 850.268,92 EUR, obsojenemu B. B. znesek 280.000,00 EUR, obsojenemu E. E. znesek 105.000,00 EUR, obsojeni F. F. znesek 102.400,00 EUR, obsojenemu C. C. znesek 210.000,00 EUR in obsojeni D. D. znesek 14.408,68 EUR. Na podlagi prvega odstavka 75. \u010dlena KZ-1 je kot premo\u017eenje, ki ustreza premo\u017eenjski koristi, obsojeni F. F. odvzelo 2.600,00 EUR gotovine, zase\u017eene med hi\u0161no preiskavo. Na podlagi prvega in drugega odstavka 73. \u010dlena KZ-1 je obsojencem odvzelo zase\u017eena vozila. Odlo\u010dilo je, da so obsojenci dol\u017eni pla\u010dati vsak enajstino stro\u0161kov kazenskega postopka iz 1. do 5. to\u010dke drugega odstavka 92. \u010dlena Zakona o kazenskem postopku (v nadaljevanju ZKP), sodno takso ter \u00bbstro\u0161ke\u00ab in nagrado po uradni dol\u017enosti postavljenih zagovornikov.\n\n2. Vi\u0161je sodi\u0161\u010de v Kopru je ob ugoditvi prito\u017ebi dr\u017eavne to\u017eilke in delni ugoditvi prito\u017ebam obsojenih F. F. in C. C. ter zagovornikov obsojenih A. A., B. B., E. E., F. F., C. C. in D. D. sodbo sodi\u0161\u010da prve stopnje spremenilo tako, da je v opisu kaznivih dejanj v zadnjem odstavku na strani 6 in v drugem odstavku na strani 10 prvostopenjske sodbe znesek \u00bb2.429.391,20 EUR\u00ab nadomestilo z zneskom \u00bb2.252.367,55 EUR\u00ab. V opisu kaznivih dejanj v prvem odstavku na strani 9 prvostopenjske sodbe je izpustilo besedilo \u00bbskupaj z gotovino\u00ab in \u00bbpa nato v skupni vi\u0161ini 282.495,65 EUR\u00ab. V drugem odstavku na strani 9 prvostopenjske sodbe je znesek \u00bb1.483.185,36 EUR\u00ab nadomestilo z zneskom \u00bb1.306.161,71 EUR\u00ab, znesek \u00bb937.730,86 EUR\u00ab pa z zneskom \u00bb760.707,21 EUR\u00ab. Odlo\u010dbo o odvzemu protipravne premo\u017eenjske koristi je spremenilo tako, da je znesek \u00bb2.429.391,20 EUR\u00ab nadomestilo z zneskom \u00bb2.252.369,55 EUR\u00ab, obsojencem pa je nalo\u017eilo v pla\u010dilo zni\u017eane zneske, in sicer A. A. 788.328,64 EUR, B. B. 259.022,26 EUR, E. E. 96.851,80 EUR, F. F. 94.251,80 EUR, C. C. 193.703,60 EUR in D. D. 13.514,20 EUR. Odlo\u010dilo je, da se zase\u017eena vozila obsojencem ne odvzamejo. Obsojeni A. A. je dolo\u010deni kazni zni\u017ealo na tri leta in \u0161est mesecev ter dve leti in \u0161est mesecev zapora, izre\u010deno enotno kazen pa na pet let zapora. Obsojenemu B. B. je dolo\u010deni kazni zni\u017ealo na dve leti in \u0161est mesecev ter eno leto in \u0161est mesecev zapora, izre\u010deno enotno kazen pa na tri leta zapora. Obsojenemu E. E. je dolo\u010deni kazni zni\u017ealo na tri leta in dve leti zapora, izre\u010deno enotno kazen pa na \u0161tiri leta zapora. Obsojeni F. F. je dolo\u010deni kazni zni\u017ealo na tri leta ter eno leto in devet mesecev zapora, izre\u010deno enotno kazen pa na \u0161tiri leta zapora. Obsojenemu C. C. je izre\u010deno kazen zni\u017ealo na eno leto in devet mesecev zapora. Obsojeni D. D. je izre\u010deno kazen zni\u017ealo na pet mesecev zapora. Obsojencem, ki sta jima bili pred izrekom enotne kazni najprej dolo\u010deni zaporni kazni, je dolo\u010dilo tudi (nato nespremenjeno izre\u010dene) stranske denarne kazni po 245. \u010dlenu KZ-1. V preostalih delih je prito\u017ebe obsojencev in njihovih zagovornikov, v celoti pa prito\u017ebo zagovornice obsojenega G. G., zavrnilo kot neutemeljene in v nespremenjenih delih potrdilo sodbo sodi\u0161\u010da prve stopnje.\n\n3. Zoper pravnomo\u010dno sodbo so zahteve za varstvo zakonitosti vlo\u017eili:\n\n- zagovornica obsojene A. A. zaradi absolutnih bistvenih kr\u0161itev pravil ZKP, kr\u0161itev 22., 25. in 29. \u010dlena Ustave ter 6. \u010dlena EK\u010cP, zmotne uporabe materialnega prava in \u00bbo\u010ditno zmotno ugotovljenih odlo\u010dilnih razlogov za sodbo\u00ab. Predlagala je, da Vrhovno sodi\u0161\u010de izpodbijani sodbi razveljavi, zadevo pa vrne v ponovno odlo\u010danje prito\u017ebenemu sodi\u0161\u010du, podrejeno sodi\u0161\u010du prve stopnje, oziroma da pravnomo\u010dno sodbo spremeni tako, da obsojeno \u00bboprosti kaznivega dejanja\u00ab;\n\n- zagovorniki obsojenih B. B., E. E. in F. F. iz identi\u010dnih razlogov in z enakimi predlogi kot zagovornica obsojene A. A.;\n\n- obsojeni C. C. zaradi kr\u0161itev kazenskega zakona, bistvenih kr\u0161itev dolo\u010db kazenskega postopka, kr\u0161itev 22. \u010dlena Ustave, zaradi odvzema protipravne premo\u017eenjske koristi in izreka kazenske sankcije. Predlagal je, da Vrhovno sodi\u0161\u010de pravnomo\u010dno sodbo spremeni tako, da izda oprostilno sodbo, oziroma da izpodbijani sodbi razveljavi in zadevo vrne v novo odlo\u010danje;\n\n- zagovornica obsojenega C. C. zaradi napa\u010dne uporabe kazenskega zakona po 1. to\u010dki \u00bbprvega odstavka\u00ab 372. \u010dlena KZ-1. Predlagala je, da Vrhovno sodi\u0161\u010de pravnomo\u010dno sodbo spremeni tako, da se obto\u017eba zavrne in postopek ustavi, podrejeno pa, da izpodbijani sodbi razveljavi in zadevo vrne v ponovno odlo\u010danje sodi\u0161\u010du prve ali druge stopnje;\n\n- zagovorniki obsojene D. D. zaradi kr\u0161itev kazenskega zakona, bistvenih kr\u0161itev dolo\u010db kazenskega postopka, kr\u0161itev 22. in 29. \u010dlena Ustave ter zaradi odvzema protipravne premo\u017eenjske koristi. Predlagali so, da Vrhovno sodi\u0161\u010de pravnomo\u010dno sodbo spremeni tako, da izda oprostilno sodbo, oziroma da izpodbijani sodbi razveljavi, zadevo pa vrne v novo odlo\u010danje.\n\n4. Vrhovna dr\u017eavna to\u017eilka Barbara Jenkole \u017digante je v odgovoru na zahteve za varstvo zakonitosti predlagala, da Vrhovno sodi\u0161\u010de vse zahteve zavrne kot neutemeljene.\n\n5. O odgovoru vrhovne dr\u017eavne to\u017eilke so se izjavili zagovorniki obsojenih A. A., E. E., C. C. in D. D. ter obsojena F. F. Odgovoru so nasprotovali in vztrajali pri navedbah iz zahtev za varstvo zakonitosti.\n\nB.\n\nGlede zakonitosti prikritih preiskovalnih ukrepov po 149.a in 155.a \u010dlenu ZKP ter hi\u0161ne preiskave pri obsojeni D. D.\n\n6. Dr\u017eavna to\u017eilka je z odredbo Tpp-Z-11/2011-11 z dne 16. 4. 2012 zoper osumljene I. I., F. F. in E. E., glede katerih so obstajali utemeljeni razlogi za sum, da so vpleteni v kriminalno dejavnost v zvezi s kaznivim dejanjem zlorabe prostitucije po drugem in prvem odstavku 175. \u010dlena KZ-1, dovolila izvajanje ukrepa tajnega opazovanja po 149.a \u010dlenu ZKP za \u010das od 18. 4. 2012 do 18. 6. 2012. S slede\u010dimi odredbami Tpp-Z-11/2011-12 z dne 18. 6. 2012, Tpp-Z-11/2011-15 z dne 17. 8. 2012, Tpp-Z-11/2011-19 z dne 18. 9. 2012, Tpp-Z-11/2011-23 z dne 17. 10. 2012, Tpp-Z-11/2011-27 z dne 5. 11. 2012 in Tpp-Z-11/2011-29 z dne 16. 11. 2012 je bilo dovoljeno oziroma podalj\u0161ano izvajanje prikritih preiskovalnih ukrepov po 149.a oziroma po 155.a \u010dlenu ZKP (tajno delovanje) zoper \u017ee omenjene osumljence oziroma zoper A. A., B. B., J. J. in C. C. Ve\u010d odredb za prikrite ukrepe je v predkazenskem postopku izdalo tudi sodi\u0161\u010de.\n\nGlede depe\u0161 Europola\n\n7. Zagovorniki obsojenih A. A., B. B., E. E. in F. F. navajajo, da sta bili podlagi za uvedbo prikritih preiskovalnih ukrepov (s prvotno odredbo z dne 16. 4. 2012) depe\u0161i Europola z dne 8. 4. 2010 in 25. 6. 2010. V depe\u0161ah naj bi bolgarski varnostni organi obvestili slovenske kolege, da je E. E., skupaj \u0161e z drugimi bolgarskimi dr\u017eavljani, udele\u017een pri izvr\u0161evanju kaznivih dejanj trgovine z ljudmi in zlorabe prostitucije na ozemlju Republike Slovenije. Depe\u0161i temeljita na izjavah K. K. in L. L. kot \u017ertev, ki zasli\u0161ani kot pri\u010di domnevnih ugotovitev bolgarske policije nista potrdili. Gre za neresni\u010dne navedbe v depe\u0161ah, ki sta predstavljali edini ali vsaj kju\u010dni \u00bbdokaz\u00ab za uvedbo prikritih preiskovalnih ukrepov. Informacije o izkori\u0161\u010danju \u017ertev so o\u010ditno izvirale od slovenske policije, ki je z varnostnimi organi R Bolgarije sklenila nedopusten dogovor, da bodo podatki, prikazani kot da izvirajo iz Bolgarije, predstavljali podlago za utemeljene razloge za sum, da so se pri nas lahko za\u010deli izvajati prikriti ukrepi. Podatki bolgarskih varnostnih organov o dogajanju v Novi Gorici so nepreverljivi, kar ka\u017ee na to, da so bili v Bolgarijo posredovani s strani PU Nova Gorica. Da se je v Sloveniji za\u010del predkazenski postopek, je bil Europolov kanal za izmenjavo informacij zlorabljen. Zato v \u010dasu izdaje prvega dovoljenja za tajno opazovanje niso obstajali utemeljeni razlogi za sum, da so dolo\u010dene osebe izvr\u0161ile oziroma da izvr\u0161ujejo o\u010ditana kazniva dejanja. Posledi\u010dno bi moralo sodi\u0161\u010de iz spisa izlo\u010diti izsledke, ki so bili pridobljeni z izvajanjem prikritih ukrepov, po doktrini t. i. sade\u017eev zastrupljenega drevesa pa \u0161e vse ostale dokaze. Ker se pravnomo\u010dna sodba nanje opira, je podana bistvena kr\u0161itev dolo\u010db kazenskega postopka po 8. to\u010dki prvega odstavka 371. \u010dlena ZKP.\n\n8. Zahteve v lu\u010di zatrjevanja nezakonitosti pridobljenih dokazov problematizirajo \u0161e zavrnitev dokaznih predlogov, naj se od bolgarskih varnostnih organov pridobi celotna korespondenca med slovensko in bolgarsko policijo v \u010dasu od decembra 2009 do septembra 2013 ter pridobi zapisnik o razgovoru z K. K., s \u010dimer bi bilo mogo\u010de potrditi izmi\u0161ljenost navedb v depe\u0161ah. S tem je bila prekr\u0161ena tudi pravica obsojencev do obrambe iz 29. \u010dlena Ustave.\n\n9. Nekateri zagovorniki trdijo, da se v kazenskem spisu ne nahajajo pobude policije za tajno opazovanje in tajno delovanje ter prav tako ne odredbe dr\u017eavne to\u017eilke, zaradi \u010desar zakonitosti odredb oziroma na njihovi podlagi pridobljenih dokazov ni mogo\u010de preizkusiti. Uveljavljajo kr\u0161itve 22., 23. in 29. \u010dlena Ustave ter 6. \u010dlena EK\u010cP. Na tak\u0161ne (protispisne) o\u010ditke je obrambi spisovno skladno odgovorilo \u017ee vi\u0161je sodi\u0161\u010de (to\u010dka 30 drugostopenjske sodbe). Obrazlo\u017eilo je, da se izpostavljeni dokumenti nahajajo v prilo\u017eenih mapah I in II ter v prilo\u017eenem spisu Pp 7/2011.\n\n10. Predlog in odredba za izvajanje ukrepov tajnega opazovanja in tajnega delovanja mora po sedmem odstavku 149.a \u010dlena in petem odstavku 155.a \u010dlena ZKP med drugim vsebovati utemeljitev oziroma ugotovitev utemeljenih razlogov za sum, da je dolo\u010dena oseba izvr\u0161ila, izvr\u0161uje ali pripravlja oziroma organizira izvr\u0161itev katerega od t. i. katalo\u0161kih kaznivih dejanj iz \u010detrtega odstavka 149.a \u010dlena ZKP, in ugotovitev neogibne potrebnosti uporabe ukrepa v razmerju do zbiranja dokazov na drug na\u010din. Vlo\u017eniki zahtev z izvajanji, s katerimi so za\u010drtali predmet presoje Vrhovnega sodi\u0161\u010da, problematizirajo obstoj utemeljenih razlogov za sum pred izdajo odredbe Tpp-Z-11/2011-11 z dne 16. 4. 2012, da osumljeni I. I., F. F. in E. E. izvr\u0161ujejo kazniva dejanja po drugem v zvezi s prvim odstavkom 175. \u010dlena KZ-1. Te\u017ei\u0161\u010de navedb zahtev je usmerjeno v zanikanje dokazne te\u017ee virov podatkov, izvirajo\u010dih iz depe\u0161 Europola z dne 8. 4. 2010 in 25. 6. 2010, pospremljeno z zatrjevanjem nezakonitega ravnanja tako slovenske kot bolgarske policije. Glede vseh slede\u010dih odredb posebnih navedb vlo\u017eniki ne ponudijo; trdijo, da so odredbe oziroma na njihovi podlagi pridobljeni dokazi nezakoniti, saj se navezujejo na prvo odredbo z dne 16. 4. 2012.\n\n11. Upo\u0161tevajo\u010d garantno funkcijo, ki jo kot odredbodajalec po petem odstavku 149.a \u010dlena ZKP opravlja dr\u017eavni to\u017eilec,1 in zakonsko zahtevo po predhodni presoji predpostavk prikritega preiskovalnega ukrepa iz 149.a \u010dlena ZKP je za naknadno kontrolo pravilnosti odredbe klju\u010dno zbrano gradivo, na katerega je v konkretni situaciji dr\u017eavna to\u017eilka oprla svojo odlo\u010ditev, in obrazlo\u017eitev odredbe. O obsegu presoje pravilnosti ocene utemeljenih razlogov za sum so merila v (ustavno)sodni praksi \u017ee utrjeno uveljavljena.2 Bistvo dokaznega standarda utemeljenih razlogov za sum je preverljivost stopnje verjetnosti o kaznivem dejanju.3 Naknadna sodna kontrola zakonitosti odredbe o prikritih preiskovalnih ukrepih ne pomeni nove samostojne ocene obstoja utemeljenih razlogov za sum, temve\u010d pomeni preizkus, ali ta dokazni standard izhaja iz obrazlo\u017eitve odredbe, utemeljene na podlagi gradiva, ki je bilo predlo\u017eeno dr\u017eavnemu to\u017eilcu.4 Slede\u010d tem merilom je \u017ee vi\u0161je sodi\u0161\u010de (to\u010dka 14 drugostopenjske sodbe) obrazlo\u017eilo, da dr\u017eavna to\u017eilka, ko je odlo\u010dala o pobudi NPU za dovolitev ukrepa tajnega opazovanja, svoje odlo\u010ditve ni oprla le na obvestili bolgarskih varnostnih organov, opredmeteni v obeh depe\u0161ah Europola, temve\u010d tudi na konkretne, specifi\u010dne in preverljive podatke policistov PU Nova Gorica, ki so temeljili v operativnem delovanju, zbranih obvestilih od opredeljenih oseb, pisni prijavi izvajanja prostitucije francoskega dr\u017eavljana ..., podatkih Interpola Brazilije, podatkih uradnih evidenc, evidenc prijav gostov hotelov, analizi podatkov telefonskega prometa osumljenim pripadajo\u010dih telefonskih \u0161tevilk in analizi podatkov baznih postaj. Vlo\u017eniki zahtev pravzaprav ne nasprotujejo presoji ni\u017ejih sodi\u0161\u010d, da je dr\u017eavna to\u017eilka v odredbi razumno, argumentirano in prepri\u010dljivo obrazlo\u017eila obstoj utemeljenih razlogov za sum, da tedaj identificirani osumljenci neposredno sodelujejo pri organizaciji in vodenju prostitucije na obmo\u010dju Nove Gorice. Ne zatrjujejo namre\u010d, da skupek okoli\u0161\u010din, ki jih je ovrednotila dr\u017eavna to\u017eilka, navzven ni bil zaznaven in preverljiv ali da bi pri izdaji odredbe pri\u0161lo do samovoljnega ravnanja odredbodajalca. Zatrjujejo pa, da pridobljeni podatki iz depe\u0161 Europola, ki so jih preverjali novogori\u0161ki policisti, niso bili plod zakonitega (so)delovanja slovenskih in bolgarskih varnostnih organov v predkazenskem postopku, oziroma da so ti podatki prirejeni.\n\n12. Z depe\u0161o Europola z dne 8. 4. 2010, temelje\u010do v zaprosilu Regionalne enote Direktorata za zatiranje organiziranega kriminala R Bolgarije, je bilo slovenski policiji sporo\u010deno, da imajo bolgarski policijski organi podatke o organizirani kriminalni zdru\u017ebi, ki deluje na podro\u010dju Nove Gorice. \u010clani te zdru\u017ebe (vodja M. M. ter pomo\u010dniki E. E., N. N. in O. O.) se ukvarjajo z zvodni\u0161tvom pribli\u017eno desetih \u017eensk, vklju\u010dno z bolgarskimi dr\u017eavljankami P. P., K. K. in neznanimi \u017eenskami z imeni R. R., S. S. in \u0160. \u0160. Omenjene se s prostitucijo ukvarjajo v savni A. in v hotelu F. \u017divijo v dveh hi\u0161ah, ki ju je najel E. E. Zanje je odgovorna bolgarska dr\u017eavljanka s pravim imenom T. T., ki prostitutke povsod spremlja, jih oskrbuje z osebnimi predmeti in hrano ter pobira denar od prostitucije. Po nepotrjenih informacijah je K. K. izjavila policistom, da se strinja z vlogo \u017ertve trgovine z ljudmi. Obstaja informacija, da jo je E. E. prisilil k odhodu v Slovenijo, prav tako ji je grozil in z njo slabo ravnal. Enako se je zgodilo z L. L. \u010clani zdru\u017ebe obi\u0161\u010dejo Slovenijo le zato, da poberejo s prostitucijo prislu\u017eeni denar in da re\u0161ijo kak organizacijski problem. Dr\u017eavna to\u017eilka se je oprla tudi na depe\u0161o Europola z dne 25. 6. 2010, s katero so bili slovenski policiji posredovani operativni podatki Regionalne enote Generalne uprave za boj proti organizirani kriminaliteti, Varna. Sporo\u010deno je bilo, da je \u017ertev trgovine z ljudmi z namenom spolnega izkori\u0161\u010danja (najverjetneje v Novi Gorici) tudi bolgarska dr\u017eavljanka U. U., ki jo nadzira E. E. Slednji jo je prisilil v prostitucijo ter jo fizi\u010dno in psihi\u010dno mu\u010dil. Grozil ji je, da jo bo prodal albanski mafiji, \u010de se bo upirala prostituciji, oziroma da bo obvestil njene sorodnike, kaj natan\u010dno dela. Obstajajo nepotrjene informacije, da je U. U., ki je od\u0161la iz Bolgarije v Slovenijo proti svoji volji zaradi ogro\u017eenosti, kot \u017ertev trgovine z ljudmi pripravljena deliti navedene informacije s policisti.\n\n13. Pri odlo\u010danju o ekskluzijskih zahtevkih je Vrhovno sodi\u0161\u010de \u017ee judiciralo,5 da se v lu\u010di u\u010dinkovitega delovanja pravne dr\u017eave domneva, da dr\u017eavni organi odkrivajo, zbirajo, hranijo, predlagajo in izvajajo dokaze v skladu s predpisi in strokovnimi (eti\u010dnimi) pravili, pri \u010demer smejo stranke to domnevo vselej izpodbijati oziroma zahtevati preverjanje zakonitosti delovanja dr\u017eavnih organov. Ob primerljivem procesnem stanju stvari se je Vrhovno sodi\u0161\u010de prav tako \u017ee opredelilo,6 da se v podanem kontekstualnem polo\u017eaju odpirata dva razli\u010dna nivoja ne/zakonitosti. Vpra\u0161anje, ali so v trenutku izdaje odredbe za ukrep po 149.a \u010dlenu ZKP obstajali utemeljeni razlogi za sum, da osumljenci izvr\u0161ujejo kazniva dejanja, se nana\u0161a na obstoj pogojev za izdajo odredbe. Presoja podanosti utemeljenih razlogov za sum, ki jo je Vrhovno sodi\u0161\u010de v gornji obrazlo\u017eitvi \u017ee sprejelo, ne izklju\u010duje mo\u017enosti, da so bili podatki, na katere se odredba opira (v obravnavanem primeru podatki bolgarskih varnostnih organov, ki jih je \u0161ele nato preverjala slovenska policija), pridobljeni na nezakonit na\u010din, kot ga zatrjujejo vlo\u017eniki. Vpra\u0161anje (predhodne) ne/zakonitosti je treba obravnavati lo\u010deno od presoje obstoja pogojev za izdajo odredbe. V situacijah, ko se odredba opira na nezakonito pridobljene podatke, nezakonitost ne izvira iz odredbe same (razen kadar je nezakonitost o\u010ditna in bi jo odredbodajalec moral \u017ee takrat zaznati, \u010desar vlo\u017eniki ne zatrjujejo), ampak je izdaja odredbe posledica druge, prej\u0161nje nezakonitosti. Dokazi, ki so pridobljeni na podlagi take odredbe in slede\u010dih, na njej temelje\u010dih odredb, so sade\u017ei prvotne nezakonitosti \u2013 t. i. sade\u017ei zastrupljenega drevesa oziroma dokazi, pridobljeni na podlagi nedovoljenega dokaza v smislu drugega odstavka 18. \u010dlena ZKP. \u010ce obramba izpodbija domnevo zakonitega ravnanja organov, udele\u017eenih v predkazenskem postopku, mora za uspe\u0161no uveljavljanje ekskluzijskih zahtevkov izkazati upo\u0161teven dvom v zakonito pridobitev spornih podatkov. Sodi\u0161\u010da so pri tem dol\u017ena vsakr\u0161ne dvome v tej smeri (prepri\u010dljivo) preizkusiti in v dokaznem postopku ugotavljati, ali je posledi\u010dno pri\u0161lo do nedopustnega posega v ustavne pravice, tj. v konkretnem primeru v pravico do zasebnosti iz 35. \u010dlena Ustave.7\n\n14. Sodi\u0161\u010de prve stopnje je v zvezi s sodelovanjem med bolgarskimi in slovenskimi varnostnimi organi izvajalo obse\u017een dokazni postopek. Na glavni obravnavi 7. 12. 2016 je kot pri\u010do zasli\u0161alo kriminalista V. V. V. V. je izpovedal, da so kriminalisti na zadevi za\u010deli delati po podatkih, dobljenih od tujih varnostnih organov, natan\u010dneje informacijah varnostnih organov Bolgarije, poslanih prek Europola. Podlaga za prikrite preiskovalne ukrepe sta bili depe\u0161i Europola, ki sta bili Nacionalnemu preiskovalnemu uradu (NPU) posredovani kasneje. Izmenjava Europolovih informacij ne poteka neposredno z NPU, temve\u010d prek Uprave kriminalisti\u010dne policije, leta 2011 pa se je v preiskavo vklju\u010dil NPU. Na vpra\u0161anje zagovornika obsojene D. D. je zanikal, da bi kdor koli iz slovenske policije z bolgarskimi varnostnimi organi komuniciral in jim nudil podatke v smeri sumov prostitucije na obmo\u010dju Nove Gorice \u017ee pred prvo depe\u0161o z dne 8. 4. 2010.\n\n15. Na glavni obravnavi 25. 10. 2017 je bila nadalje zasli\u0161ana bolgarska kriminalistka Z. Z. Slednja je izpovedala, da so bile prve informacije, ki so slu\u017eile za pripravo depe\u0161, pridobljene decembra 2009 od njihovih, tj. bolgarskih operativcev, vklju\u010dno z imeni deklet, opredeljenih kot \u017ertev trgovine z ljudmi. Te informacije je organizacija, v kateri je bila zaposlena pri\u010da, poslala prek Interpola in Europola slovenskim pristojnim organom, ki so mesec dni pozneje odgovorili, da so jim znana imena osumljencev in imena no\u010dnih lokalov. Osebno je zasli\u0161ala K. K., ki je pri\u010di odgovorila, da je v Slovenijo potovala s turisti\u010dnim namenom, zatem pa je izvedela, da je K. K. o zasli\u0161anju seznanila E. E. in mu izrazila solidarnost. \u010ce bi K. K. uspeli motivirati k sodelovanju, bi najverjetneje potrdila, da je bila \u017ertev trgovine z ljudmi. Kasneje so prejeli informacijo, da je bila v prostitucijo prisiljena tudi U. U., o \u010demer so prav tako obvestili slovenske organe, ki so jim odgovorili oktobra 2011. Medsebojna komunikacija, ki je bila vselej uradna korespondenca prek Interpola in Europola oziroma organizacije Mednarodno informacijsko sodelovanje, je potekala \u0161e v letu 2012, ko pa je Z. Z. primer predala kolegu. Izpovedala je, da je z vsebino obeh (spornih) depe\u0161 seznanjena, najverjetneje pa ju je pripravila (napisala) sama. Trditve vlo\u017enikov, da so po izpovedbi Z. Z. bolgarski organi navodila za delo dobili od slovenskih policistov, ne dr\u017eijo, saj je to veljalo \u0161ele glede zaprosil za posredovanje telefonskih \u0161tevilk in prestopov meje na kasnej\u0161i to\u010dki predkazenskega postopka.\n\n16. Na glavni obravnavi 25. 10. 2017 je bil kot pri\u010da zasli\u0161an tudi bolgarski kriminalist \u017d. \u017d., ki je prevzel delo na zadevi septembra 2012. Potrdil je, da so informacije v Bolgariji izvirale od operativcev, komunikacija s slovensko policijo pa je potekala prek uradnih kanalov.\n\n17. Vi\u0161je sodi\u0161\u010de (to\u010dki 15 in 17 drugostopenjske sodbe) je pritrdilo presoji sodi\u0161\u010da prve stopnje, da sta depe\u0161i bolgarskih varnostnih organov \u00bbzakonita dokaza\u00ab. Ocenilo je, da se izpovedbe pri\u010d V. V., Z. Z. in \u017d. \u017d. o tem, kako je potekala komunikacija med slovenskimi in bolgarskimi policisti, v celoti ujemajo, skladne pa so tudi s tem, kar je navedeno v spornih depe\u0161ah. Zaklju\u010dilo je, da je \u0161lo za uradno izmenjavo informacij med varnostnimi organi obeh dr\u017eav. Sodi\u0161\u010di sta na podlagi izvedenega dokaznega postopka torej presodili, da sta depe\u0161i bolgarskih varnostnih organov, poslani prek Europola, kot (prvi) vir informacij o konkretnem delovanju \u010dlanov hudodelske zdru\u017ebe na obmo\u010dju Nove Gorice res nastali v Bolgariji in bili posredovani v Slovenijo ter da pri tem ni \u0161lo za zlorabo Europolovega informacijskega kanala s \u00bbplasiranjem\u00ab izvora podatkov slovenske policije v tujino. Dokazna ocena sodi\u0161\u010d je razumno obrazlo\u017eena, (lai\u010dna) izvajanja pri\u010de K.K o nekak\u0161ni \u00bbto\u017ebi iz Slovenije\u00ab pa je ne morejo omajati. Vlo\u017eniki dokazni oceni nasprotujejo, vendar s tem ne prese\u017eejo ravni zatrjevanja zmotne ugotovitve dejanskega stanja, kar ni dovoljen razlog za vlo\u017eitev zahtev za varstvo zakonitosti (drugi odstavek 420. \u010dlena ZKP).8 S scela pav\u0161alnimi namigi, da je slovenska policija z bolgarsko usklajeno ravnala v nezakonitem dogovoru, ni mogo\u010de vzbuditi upo\u0161tevnega dvoma v potek predkazenskega postopka, kakr\u0161en se je razkril v dokaznem postopku pred sodi\u0161\u010dem prve stopnje. Z nepodprtimi namigi, da temu ni bilo tako, pa ni mo\u010d omajati zaklju\u010dka, da informacije iz depe\u0161, ki so (med drugim) slu\u017eile utemeljevanju obstoja dokaznega standarda v prvi odredbi dr\u017eavne to\u017eilke, niso bile pridobljene na nezakonit na\u010din, oziroma da depe\u0161e niso bile pripravljene (kreirane) nezakonito. Z drugih zornih kotov pa obramba dogajanja v zgodnjih fazah predkazenskega postopka niti ne izpodbija.\n\n18. V nasprotju z drugim odstavkom 420. \u010dlena ZKP je tudi nesogla\u0161anje z dokazno oceno izpovedb K. K. in L. L. Omenjeni sta, zasli\u0161ani kot pri\u010di, res zanikali, da sta bili prisiljeni v prostitucijo in da je K.K. (bolgarskim) policistom izrazila strinjanje, da se jo evidentira kot \u017ertev trgovine z ljudmi (depe\u0161a z dne 8. 4. 2010). Vi\u0161je sodi\u0161\u010de (to\u010dka 16 drugostopenjske sodbe) je pritrdilo dokaznim zaklju\u010dkom sodi\u0161\u010da prve stopnje, ki je izpovedbi pri\u010d ocenilo kot neverodostojni. Ovrglo je izpovedbo K.K, da je v Slovenijo prihajala kot turistka in po nakupih (v devetih mesecih leta 2011 je v novogori\u0161kih hotelih preno\u010devala kar 76-krat), v no\u010dni lokal A. pa zgolj na masa\u017ee. Podobno naj bi tudi L. L., ki je v hotelih preno\u010dila celo 141-krat, v lokal A. prihajala kot gostja ter tamkaj opravljala le masa\u017ee mo\u0161kih in \u017eensk. \u017de sodi\u0161\u010de prve stopnje (strani 67 in 68 prvostopenjske sodbe) je sprejeto presojo neverodostojnosti njunih izpovedb umestilo v celovito dokazno oceno in razumno utemeljilo, zakaj pri\u010di nista priznali svojega dru\u017ebeno stigmatiziranega po\u010detja in \u010demu nista imeli interesa obremeniti obsojenih (F. F., E. E.), ki so v dolo\u010deni meri vendarle poskrbeli za dekleta iz ekonomsko slab\u0161e razvitih dr\u017eav z nizkim \u017eivljenjskim standardom, vklju\u010dno z Bolgarijo. Te okoli\u0161\u010dine, ki so bile raziskane v dokaznem postopku, pa ne vna\u0161ajo dvomov v zapis v depe\u0161i z dne 8. 4. 2010 glede opredelitve K. K. kot \u017ertve trgovine z ljudmi, v zvezi s \u010dimer je tudi kriminalistka Z. Z. po izrecnem vpra\u0161anju pojasnila, da je solidarnost in navezanost K. K. na obsojenega E. E., ki je bil \u0161e njen intimni partner, o\u010ditno pretehtala nad sodelovanjem \u017ertve s policijo. Kasnej\u0161i izpovedbi K. K. in L. L. sta v okvirih preverjanja stopnje verjetnosti o kaznivem dejanju brezpredmetni, saj v ni\u010demer ne vplivata na presojo, ali je iz gradiva, ki je bilo (takrat, ne post festum) predlo\u017eeno dr\u017eavni to\u017eilki, izhajala podlaga za utemeljitev dokaznega standarda in posledi\u010dno odreditev prikritega ukrepa.\n\n19. Vrhovno sodi\u0161\u010de pritrjuje presoji ni\u017ejih sodi\u0161\u010d (to\u010dka 19 drugostopenjske sodbe), da z zavrnitvijo dokaznih predlogov po pridobitvi celotne korespondence med bolgarsko in slovensko policijo ter zapisnika o zasli\u0161anju K. K. ni bila prekr\u0161ena pravica do obrambe iz tretje alineje 29. \u010dlena Ustave. Merila za odlo\u010danje o dokaznih predlogih9 so v (ustavno)sodni praksi ustaljena.10 Ni\u017eji sodi\u0161\u010di sta merilom sledili in dokazna predloga utemeljeno zavrnili. Vi\u0161je sodi\u0161\u010de je sprejelo stali\u0161\u010de sodi\u0161\u010da prve stopnje, da pridobitev opredeljenih listin ne bi doprinesla k ugotavljanju dejanskega stanja, ki je bilo popolno in temeljito raziskano. Prvostopenjsko sodi\u0161\u010de je presojo, da pri komunikaciji z depe\u0161ama ni pri\u0161lo do nezakonitega ravnanja, oprlo na (v bistvenih delih) skladne izpovedbe zasli\u0161anih pri\u010d V. V., Z. Z. in \u017d. \u017d. ter z izpovedbami skladni vsebini samih depe\u0161. Prav tako je navedlo razumne in prepri\u010dljive razloge v utemeljitev, zakaj ni verjelo (razbremenilnima) izpovedbama K. K. in L. L. Zasli\u0161ane pri\u010de so na vsa relevantna vpra\u0161anja odgovorile, vklju\u010dno z vpra\u0161anji obrambe. Obramba ni izkazala verjetnosti, da bi bilo s pridobitvijo predlagane dokumentacije mogo\u010de priti do dodatnih podatkov, s katerimi pri\u010de ne bi razpolagale oziroma jih ne bi razkrile, zlasti ne podatkov, ki bi izkazovali nepristnost (ponarejenost) vsebine spornih depe\u0161. Nestrinjanje z razumnimi pojasnili zasli\u0161anih kriminalistov niti zdale\u010d ne utemeljuje insinuacij v smeri nezakonitega ravnanja, ki je bilo z izvedenimi dokazi zanesljivo ovr\u017eeno.\n\nGlede obrazlo\u017eenosti odredb\n\n20. Zagovorniki obsojenih A. A., B. B., E. E., F. F. in D. D. trdijo, da iz obrazlo\u017eitve odredb niso razvidni razlogi za presojo dr\u017eavne to\u017eilke, da policisti v konkretnem primeru z drugimi \u00bbklasi\u010dnimi\u00ab ukrepi policijskega delovanja ne bi mogli odkriti, prepre\u010diti ali dokazati kaznivega dejanja zlorabe prostitucije oziroma da bi bilo to povezano z nesorazmernimi te\u017eavami. Trdijo, da izklju\u010dno prikrito delovanje in medsebojno zaupanje med \u010dlani hudodelske zdru\u017ebe sami zase nista okoli\u0161\u010dini, ki bi upravi\u010devali odreditev prikritih preiskovalnih ukrepov. V razlogih odredb ni najti (bolj) specifi\u010dnih ali konkretnih razlogov, ki bi omogo\u010dali naknadno sodno presojo zakonitosti odredb. V odredbah se nahajajo identi\u010dni citati oziroma \u00bbfraze\u00ab, ki zgolj navidez utemeljijo razloge za presojo. Navedbe vi\u0161jega sodi\u0161\u010da, da je v prvi odredbi z dne 16. 4. 2012 to\u017eilstvo neogibnost uporabe odrejenih ukrepov v razmerju do zbiranja dokazov na \u00bbklasi\u010dni\u00ab policijski na\u010din ustrezno utemeljilo z na\u010dinom izvr\u0161evanja kaznivih dejanj, so sicer to\u010dne, vendar dr\u017eavna to\u017eilka v odredbi ni pojasnila, od kod te okoli\u0161\u010dine (skupna nastanitev deklet v najeti hi\u0161i, preva\u017eanje do kluba, izkori\u0161\u010danje nepoznavanja jezika, ekonomska odvisnost) izhajajo. Iz odlo\u010dbe Ustavnega sodi\u0161\u010da v zadevi Up-326/14-1911 izhaja, da morajo biti pisne odredbe dr\u017eavnega to\u017eilca za prikrite preiskovalne ukrepe obrazlo\u017eene na enak na\u010din kot odredbe sodi\u0161\u010da, iz odlo\u010dbe v zadevi Up-1006/1312 pa, da je namen zahteve po obrazlo\u017eitvi odredb prepre\u010diti samovoljno ravnanje organov pregona in morebitne zlorabe ter omogo\u010diti naknadno sodno kontrolo. Iz zadeve ES\u010cP Dragojevi\u0107 proti Hrva\u0161ki13 je razvidna zahteva, da presoje, da dokazov ni mogo\u010de pridobiti na manj invaziven na\u010din kot z odreditvijo prikritih preiskovalnih ukrepov, ne more utemeljiti le prepisovanje zakonskega besedila. Ker so odredbe, opredeljene v to\u010dki 6 te sodbe, v tem pogledu neobrazlo\u017eene, sta ni\u017eji sodi\u0161\u010di odlo\u010ditev oprli na dokaze (izsledke prikritih preiskovalnih ukrepov), ki bi jih bilo po drugem odstavku 18. \u010dlena ZKP treba izlo\u010diti iz spisa, s \u010dimer sta zagre\u0161ili bistveno kr\u0161itev dolo\u010db kazenskega postopka iz 8. to\u010dke prvega odstavka 371. \u010dlena ZKP. Oceni ni\u017ejih sodi\u0161\u010d o obrazlo\u017eenosti odredb sta vsebinsko prazni. Hkrati sta ni\u017eji sodi\u0161\u010di (z zavrnitvijo predloga za izlo\u010ditev dokazov) obsojencem prekr\u0161ili pravice iz 22., 23. in 29. \u010dlena Ustave ter 6. \u010dlena EK\u010cP. Zagovorniki obsojene D. D. zatrjujejo tudi obstoj bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP, saj se prvostopenjska sodba v obrazlo\u017eitvi sklicuje na vsebino odredbe z dne 10. 11. 2006, ki ni bila predmet zahteve za izlo\u010ditev dokazov, posledi\u010dno pa sodbe ni mogo\u010de preizkusiti.\n\n21. V tem delu torej vlo\u017eniki zahtev ekskluzijske razloge v zvezi z izsledki prikritih preiskovalnih ukrepov po 149.a in 155.a \u010dlenu ZKP utemeljujejo z zatrjevanjem neobrazlo\u017eenosti nujnosti posegov v posameznikovo pravico do zasebnosti iz 35. \u010dlena Ustave, tj. z odsotnostjo presoje, ali je zasledovane cilje (odkrivanje, prepre\u010devanje in dokazovanje kaznivih dejanj) mo\u010d dose\u010di na na\u010dine, ki ne bi ali bi manj invazivno posegli v \u010dlovekove pravice oseb, zoper katere se bodo prikriti ukrepi izvajali (na\u010delo subsidiarnosti).14 Obrazlo\u017eitev nujnosti posega v pravico do zasebnosti je ena od komponent oziroma obveznih sestavin vsake odredbe o dovolitvi ali podalj\u0161anju ukrepov iz 149.a in 155.a \u010dlena ZKP v lu\u010di zagotovitve pravice do po\u0161tenega postopka po 22., 23. in 29. \u010dlenu Ustave (6. \u010dlenu EK\u010cP).\n\n22. Vlo\u017eniki imajo prav, da je Ustavno sodi\u0161\u010de v zadevi Up-326/14-19 presodilo, da dr\u017eavni to\u017eilec, kadar odlo\u010da o odreditvi (ali podalj\u0161anju) prikritih preiskovalnih ukrepov, nastopa kot dr\u017eavni organ v funkciji pregona kaznivih dejanj. Oceniti mora, ali so (vsi) pogoji za odreditev ali podalj\u0161anje predlaganega ukrepa podani, svojo odlo\u010ditev pa tehtno obrazlo\u017eiti, tj. na na\u010din, da obrazlo\u017eitev odredb ustreza jamstvom iz 22. \u010dlena Ustave, enako kot velja za odlo\u010dbe sodi\u0161\u010d. Dr\u017eavni to\u017eilec mora na konkreten na\u010din in z zadostno jasnostjo opredeliti razloge, na podlagi katerih je sprejel odlo\u010ditev, s tem pa omogo\u010diti naknadno presojo razumnosti odlo\u010ditve. V vsakem primeru morajo biti obvezni elementi odredb vsebinsko, tj. konkretno in specifi\u010dno utemeljeni. Vsaka odredba mora vsebovati utemeljitev, iz katere izhaja, zakaj je izvedba ukrepa v danem primeru nujno potrebna in katere so tiste okoli\u0161\u010dine, ki prepre\u010dujejo, da bi policija zbrala dokaze na na\u010din, s katerim ne bi posegli ali pa bi na manj intenziven na\u010din posegli v ustavne pravice prizadetih oseb, kot je Ustavno sodi\u0161\u010de judiciralo v zadevi Up-2094/06-15.15 V tej lu\u010di je razumljivo, da golo prepisovanje zakonskega besedila, ki opredeljuje pogoj subsidiarnosti prikritih preiskovalnih ukrepov, samo po sebi ne more zadostiti standardu obrazlo\u017eenosti odredb, s katerimi se posega v \u010dlovekove pravice. Toda primerljivega procesnega polo\u017eaja v konkretnem primeru ni.\n\n23. V odredbi Tpp-Z-11/2011-11 z dne 16. 4. 2012 (list. \u0161t. 1374 \u2013 1383 prilo\u017eenega spisa Pp 7/2011) je dr\u017eavna to\u017eilka obrazlo\u017eila, da so podani utemeljeni razlogi za sum, da kriminalna zdru\u017eba, sestavljena iz bolgarskih in slovenskih dr\u017eavljanov, na obmo\u010dju Nove Gorice izvaja kazniva dejanja, povezana z zlorabo prostitucije. Bolgarske dr\u017eavljanke, ki se prostituirajo, stanujejo v dveh hi\u0161ah, ki ju je najel zdaj obsojeni E. E., prostitutke pa povsod spremlja zdaj obsojena F. F. Prostitucija se v no\u010dnem klubu in hotelih vr\u0161i prikrito. Utemeljila je, da na\u010din izvr\u0161evanja kaznivih dejanj (skupna nastanitev deklet v najetih hi\u0161ah, preva\u017eanje do no\u010dnega kluba, izkori\u0161\u010danje nepoznavanja jezika, ekonomska odvisnost) ka\u017ee na to, da so pri izvr\u0161evanju kaznivih dejanj \u010dlani hudodelske zdru\u017ebe previdni in da bodo policisti lahko uspe\u0161no prodrli v zdru\u017ebo, ki ji pripadajo, le z izvajanjem prikritih ukrepov, saj se s klasi\u010dnimi policijskimi metodami oziroma na\u010dinom dela ne bi dalo zbrati dokazov. Vrhovno sodi\u0161\u010de sprejema razloge ni\u017ejih sodi\u0161\u010d (strani 123 in 124 prvostopenjske ter to\u010dka 24 drugostopenjske sodbe), da je dr\u017eavna to\u017eilka razumno obrazlo\u017eila nujnost izvajanja prikritega preiskovalnega ukrepa. Obrazlo\u017eitev odredbe je treba brati kot celoto, iz celostne obrazlo\u017eitve pa izhaja jasna ocena, da prikrito delovanje hudodelske zdru\u017ebe oziroma logi\u010dno konspirativen na\u010din izvr\u0161evanja kaznivih dejanj onemogo\u010da ali vsaj znatno ote\u017euje preiskovanje tovrstnih kaznivih dejanj s \u00bbklasi\u010dnimi\u00ab policijskimi metodami.16 \u017de zagovorniki obsojene D. D. take razloge ocenjujejo kot ustrezne, ne dr\u017ei pa, da iz odredbe ne izhajajo podlage za sklepanje dr\u017eavne to\u017eilke, da dekleta (izolirano) stanujejo v najetih hi\u0161ah, da jim \u010dlani zdru\u017ebe organizirajo prevoze do \u00bbdelovnih mest\u00ab oziroma jih spremljajo (obsojena F. F.) in da jim morajo izro\u010dati dele\u017e denarja, zaslu\u017eenega s prostitucijo, vklju\u010dno s pla\u010dilom najemnin (obvestila bolgarskih varnostnih organov, operativne informacije slovenske policije, preverke spletnih podatkov, podatkov iz uradnih evidenc in evidenc bivanja v hotelih ter analize telefonskih komunikacij). Dr\u017ei sicer, da se je dr\u017eavna to\u017eilka do danih okoli\u0161\u010din natan\u010dneje opredelila v kontekstu zlorab dr\u017eavljank Brazilije, vendar ni glede na enotnost predkazenskega postopka in enak modus operandi hudodelske zdru\u017ebe, ki je prvenstveno zlorabljala bolgarske dr\u017eavljanke (ki enako kot brazilske \u017ee po logi\u010dnem sklepanju ne govorijo slovenskega jezika),17 prav nobenega dvoma, da je ugotovljeno konspirativno delovanje \u010dlanov zdru\u017ebe nudilo zadostno podlago za zaklju\u010dek o nujnosti uporabe prikritega preiskovalnega ukrepa. Zlasti ne dr\u017eijo o\u010ditki vlo\u017enikov zahtev za varstvo zakonitosti, da je dr\u017eavna to\u017eilka v ta namen le prepisala zakonsko besedilo, saj iz odredbe na desetih straneh izhajajo specifi\u010dni, tj. v konkretnih okoli\u0161\u010dinah utemeljeni razlogi, ki so preverljivi in zato omogo\u010dajo tudi naknadno sodno kontrolo. V praksi Vrhovnega sodi\u0161\u010da18 je prav tako \u017ee bilo sprejeto stali\u0161\u010de, da iz konkretnih dejstev artikulirana narava in te\u017ea kaznivih dejanj, pripisanih osumljencem v organizirani kriminalni zdru\u017ebi, katere \u010dlanom so poznane metode \u00bbklasi\u010dnega\u00ab policijskega preiskovanja, zaradi \u010desar so pri izvr\u0161evanju kaznivih dejanj scela previdni, zadosti zahtevi subsidiarne uporabe prikritih preiskovalnih ukrepov in utemelji sorazmernost posegov v pravico do zasebnosti osumljenih oseb, ki se mora umakniti javnemu interesu odkrivanja in preganjanja nevarnih in organiziranih oblik kriminala.19\n\n24. Slede\u010de odredbe (mapi I in II) z dne 18. 6. 2012, 17. 8. 2012 (list. \u0161t. 1344 \u2013 1351 prilo\u017eenega spisa Pp 7/2011), 18. 9. 2012, 17. 10. 2012, 5. 11. 2012 in 16. 11. 2012 vsebujejo argumentirane opredelitve glede izsledkov odrejenih prikritih ukrepov in drugih preiskovalnih metod, ki so utrjevali utemeljenost razlogov za sum, da osumljenci, zoper katere so bili ukrepi odrejeni oziroma podalj\u0161evani, izvr\u0161ujejo kazniva dejanja po 175. \u010dlenu KZ-1. Okoli\u0161\u010dine, ki so \u017ee v prvi odredbi z dne 16. 4. 2012 kazale na konspirativnost delovanja \u010dlanov hudodelske zdru\u017ebe, so se skozi razloge nadaljnjih odredb potrjevale (transport bolgarskih dr\u017eavljank iz najetih bivali\u0161\u010d v no\u010dni klub in bli\u017enje hotele, nadzor nad njimi, prepoved dru\u017eenja v \u00bbprostem \u010dasu\u00ab, kupovanje hrane, pobiranje denarja, nepoznavanje okolja in jezika, odvisnost od \u010dlanov zdru\u017ebe). V odredbi z dne 18. 6. 2012 se je dr\u017eavna to\u017eilka opredelila, da gre glede na pojasnjene ugotovitve za dobro organizirano mednarodno kriminalno zdru\u017ebo, ki pri izvajanju kaznivih dejanj deluje prikrito in na podlagi medsebojnega zaupanja, zato s klasi\u010dnimi metodami policijskega dela policisti ne bi uspeli zbrati dokazov oziroma bi bilo preiskovanje povezano z nesorazmernimi te\u017eavami in stro\u0161ki za kasnej\u0161i kazenski postopek. Vsebinsko enake ocene o nujnosti prikritih preiskovalnih ukrepov vsebujejo tudi naslednje odredbe, ki so se usmerjale \u0161e v utemeljevanje suma izvr\u0161evanja kaznivih dejanj pranja denarja in kristalizirale scela natan\u010dno dolo\u010dene vloge \u010dlanov hudodelske zdru\u017ebe, delujo\u010dih na obmo\u010djih Republike Slovenije (Nova Gorica, Maribor) in Republike Bolgarije.\n\n25. Neutemeljeni so o\u010ditki zahtev za varstvo zakonitosti, da naj bi dr\u017eavna to\u017eilka neogibno potrebnost prikritih preiskovalnih ukrepov utemeljevala le z omembo prikritega delovanja in medsebojnega zaupanja med \u010dlani hudodelske zdru\u017ebe, saj gre pri tem za izolirano branje razlogov odredb, ki spregleda, da sklepanje o konspirativnem delovanju \u010dlanov zdru\u017ebe, ki se izmika ustaljenim preiskovalnim metodam, temelji v predhodno obrazlo\u017eeni analizi in sintezi v predkazenskem postopku ugotovljenih dejstev. V tej posledici obrazlo\u017eitvi nujnosti preiskovalnih ukrepov ni mo\u010d pripisati \u00bbnavideznosti\u00ab niti oporekati naziranju vi\u0161jega sodi\u0161\u010da (to\u010dka 24 drugostopenjske sodbe), da so bili utemeljeni razlogi za sum delovanja v dobro organizirani mednarodni kriminalni zdru\u017ebi podani \u017ee od prve odredbe dalje, zato ponavljanje enake argumentacije v slede\u010dih odredbah ne presene\u010da. Gre namre\u010d za kontinuirano preverjanje upravi\u010denosti prikritih ukrepov, ki so se bodisi podalj\u0161evali bodisi dovoljevali (raz\u0161irjali) za druge prepoznane osumljene. V tak\u0161ni konstelaciji posameznih odredb ni mogo\u010de vrednotiti izolirano, temve\u010d jih je treba razlagati v lu\u010di niza izvajanih ukrepov v predkazenskem postopku.20 Predvsem pa se je dr\u017eavna to\u017eilka v vsaki odredbi dosledno opredeljevala glede (osve\u017eene) dejanske podlage, ki je ne le perpetuirala, temve\u010d gradirala tehtnost sklepov, da je prikrito preiskovanje aktivnosti konspirativne kriminalne zdru\u017ebe neogibno potrebno. Vrhovno sodi\u0161\u010de zato sprejema zadostne razloge obeh ni\u017ejih sodi\u0161\u010d, da zatrjevane kr\u0161itve konvencijske in ustavne narave niso podane, izsledki prikritih preiskovalnih ukrepov po 149.a in 155.a \u010dlenu ZKP pa temeljijo na ustrezno obrazlo\u017eenih odredbah, zaradi \u010desar ni nobenega razloga, da se pravnomo\u010dna sodba na te dokaze ne bi smela opreti.\n\n26. Sodi\u0161\u010de prve stopnje (stran 123 prvostopenjske sodbe) je res navedlo, da to\u017eilstvo sorazmernost prikritih preiskovalnih ukrepov utemelji z delovanjem osumljencev v organizirani mednarodni kriminalni zdru\u017ebi, ki je prikrito in poteka na podlagi medsebojnega zaupanja, pri \u010demer omenja odredbo z dne 10. 11. 2006. \u017de vi\u0161je sodi\u0161\u010de (to\u010dka 25 drugostopenjske sodbe) je zagovorniku obsojene D. D. odgovorilo, da gre pri tem za evidentno napako, saj se predkazenski postopek v tej zadevi v letu 2006 \u0161e ni za\u010del in 10. 11. 2006 \u017ee pojmovno ni mogla biti izdana nobena relevantna odredba. Dikcija, ki jo je povzelo sodi\u0161\u010de prve stopnje, se pojavlja v vseh odredbah, izdanih med 18. 6. 2012 in 16. 11. 2012, zaradi \u010desar je jasno, na katere odredbe se obrazlo\u017eitev nana\u0161a. Prvostopenjsko sodbo je zato (tudi v tem delu) mogo\u010de preizkusiti in zatrjevane bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP ni prepoznati.\n\nGlede hi\u0161ne preiskave\n\n27. Zagovorniki obsojene D. D. trdijo, da v \u010dasu izdaje odredbe za preiskavo stanovanjskih in drugih prostorov na naslovu ..., niso bili podani utemeljeni razlogi za sum, da naj bi takrat osumljena D. D. storila kaznivo dejanje pranja denarja po prvem, tretjem in \u010detrtem odstavku 245. \u010dlena KZ-1. Iz obrazlo\u017eitve odredbe izhaja, da je Dru\u0161tvo B. nakazovalo denarna sredstva A. B., sredstva pa je takoj oziroma v kratkem \u010dasu po prejetih nakazilih z ra\u010duna dvigovala poobla\u0161\u010denka na ra\u010dunu D. D. Ta okoli\u0161\u010dina pa ni zadosten temelj za sklepanje na nivoju utemeljenih razlogov za sum, da je dolo\u010deni posameznik storil konkretno kaznivo dejanje. V danem primeru gre le za sklepanje na podlagi splo\u0161nih, verjetnostnih okoli\u0161\u010din. Prav tako so se sredstva dvigovala prek bankomata, iz obrazlo\u017eitve odredbe pa ne izhaja, kdo je dvige na bankomatu opravljal. Iz obrazlo\u017eitve prvostopenjske sodbe ne izhaja opredelitev do \u00bbtega predloga\u00ab (o\u010ditno predloga za izlo\u010ditev dokazov, pridobljenih s hi\u0161no preiskavo), pojasnila vi\u0161jega sodi\u0161\u010da pa so zgolj teorija in okras brez vsebine. Po odlo\u010dbi Ustavnega sodi\u0161\u010da v zadevi Up-147/0921 je obrazlo\u017eena sodna odlo\u010dba, s katero sodi\u0161\u010de na konkreten na\u010din in z zadostno jasnostjo opredeli razloge, na podlagi katerih je sprejelo odlo\u010ditev, bistveni del po\u0161tenega postopka. Navedbe sodi\u0161\u010d glede obstoja utemeljenih razlogov za sum v odredbi za hi\u0161no preiskavo so vsebinsko prazne. Ker je bila hi\u0161na preiskava, opravljena 11. 6. 2013, nezakonita, so nezakoniti tudi dokazi, ki jih je policija zasegla ob hi\u0161ni preiskavi. Izpodbijana pravnomo\u010dna sodba se opira na dokaze, ki bi jih bilo treba izlo\u010diti iz spisa (drugi odstavek 18. \u010dlena ZKP), natan\u010dneje na zapise iz obsojenki zase\u017eenega notesnika srebrne barve (npr. stran 74 prvostopenjske sodbe). Podana je bistvena kr\u0161itev dolo\u010db kazenskega postopka po 8. to\u010dki prvega odstavka 371. \u010dlena ZKP. Zaradi neopredelitve do predloga za izlo\u010ditev dokazov je nadalje podana \u0161e postopkovna kr\u0161itev po 11. to\u010dki prvega odstavka 371. \u010dlena ZKP, obsojeni pa sta bili prekr\u0161eni tudi pravici iz 22. in 25. \u010dlena Ustave.\n\n28. Izvajanjem zahteve, da pravnomo\u010dna sodba nima razlogov oziroma opredelitve do predloga za izlo\u010ditev dokazov, pridobljenih s hi\u0161no preiskavo, ni mogo\u010de pritrditi. Sodi\u0161\u010de prve stopnje (strani 114 in 115 prvostopenjske sodbe) je natan\u010dno povzelo vsebino predloga, identi\u010dno vsebini vlo\u017eene zahteve za varstvo zakonitosti, s \u010dimer je bilo jasno izra\u017eeno, da se je sodi\u0161\u010de z argumenti obrambe seznanilo in jih ni prezrlo. Nedvomno je predlog tudi obravnavalo, saj je (stran 117 prvostopenjske sodbe) odgovorilo, da so bili utemeljeni razlogi za sum v vseh odredbah za hi\u0161ne preiskave, vklju\u010dno z izpostavljeno odredbo, ustrezno izkazani z obrazlo\u017eenim dokaznim standardom. V odredbah so bile navedene konkretne in specifi\u010dne okoli\u0161\u010dine ter konkretna ravnanja tedanjih osumljencev, kar vse je bilo podkrepljeno z dokazi. \u017de sodi\u0161\u010de prve stopnje je torej podalo klju\u010dne razloge v utemeljitev zavrnitve predloga za izlo\u010ditev dokazov, iz\u010drpno pa se je do obstoja utemeljenih razlogov za sum opredelilo vi\u0161je sodi\u0161\u010de (to\u010dka 29 drugostopenjske sodbe). Zato pravnomo\u010dni sodbi neobrazlo\u017eenosti ni mogo\u010de o\u010ditati.\n\n29. Slede\u010d prvemu odstavku 214. \u010dlena ZKP se sme preiskava stanovanja in drugih prostorov obdol\u017eenca ali drugih oseb opraviti, \u010de so podani utemeljeni razlogi za sum, da je dolo\u010dena oseba storila kaznivo dejanje, in je verjetno, da bo mogo\u010de pri preiskavi obdol\u017eenca prijeti ali da se bodo odkrili sledovi kaznivega dejanja ali predmeti, ki so pomembni za kazenski postopek. V odredbi za hi\u0161no preiskavo morajo biti nedvomno obrazlo\u017eeni tudi utemeljeni razlogi za sum, da je dolo\u010dena oseba storila kaznivo dejanje. Obveznost, da sodi\u0161\u010da za svoje odlo\u010ditve navedejo razloge, izhaja iz mnogih odlo\u010db ES\u010cP in Ustavnega sodi\u0161\u010da. V zadevi Dragojevi\u0107 proti Hrva\u0161ki22 je ES\u010cP presodilo, da sodno preverjanje, ali so izpolnjeni pogoji za izdajo odredbe, s katero se posega v \u010dlovekove pravice, zagotavlja, da poseg v pravico do nedotakljivosti stanovanja (36. \u010dlen Ustave in 8. \u010dlen EK\u010cP),23 kot pri hi\u0161ni preiskavi, ne bo odrejen na slepo, neenako ter brez dol\u017enega in primernega razmisleka. Ustavno sodi\u0161\u010de je v zadevi Up-1006/1324 poudarilo, da mora sodnik razloge oziroma okoli\u0161\u010dine, na podlagi katerih dovoli hi\u0161no preiskavo, dolo\u010dno izraziti in konkretizirati \u017ee v sami odredbi ter do te mere, da razumnega \u010dloveka prepri\u010da, da so pogoji za hi\u0161no preiskavo izpolnjeni. Obrazlo\u017eitev odredbe je torej namenjena temu, da se sodnikova presoja o obstoju pogojev za poseg v pravico iz prvega odstavka 36. \u010dlena Ustave lahko preizkusi, s tem pa omogo\u010di naknadna kontrola. Sodnik mora sam presoditi obstoj pogojev za hi\u0161no preiskavo in svojo (lastno) odlo\u010ditev v lu\u010di garantne funkcije (preiskovalnega) sodnika obrazlo\u017eiti.\n\n30. V obrazlo\u017eitvi odredbe Pp 7/2011-159 z dne 6. 6. 2013 (list. \u0161t. 3087 \u2013 3092 prilo\u017eenega spisa Pp 7/2011) je preiskovalni sodnik sprva povzel vsebino obvestil bolgarskih varnostnih organov ter podatke, pridobljene z obse\u017enimi operativnimi aktivnostmi slovenske policije in izsledki prikritih preiskovalnih ukrepov, ki so pokazali, da se na obmo\u010dju Nove Gorice vrsto let odvija prostitucija pod okriljem kriminalne zdru\u017ebe, katere \u010dlani so \u017ee tedaj identificirani osumljenci. Pojasnjena je bila vloga B. B. kot zakonitega zastopnika Dru\u0161tva za izmenjavo partnerjev B. s sede\u017eem v Mariboru, v okviru tega dru\u0161tva pa je posloval no\u010dni klub A. v Novi Gorici. Pred no\u010dnim klubom A. je bilo med drugimi ve\u010dkrat parkirano vozilo Honda Jazz v lasti A. B., ki ga je uporabljal B. B. (brat A. B.) kot osumljenec, ki vodi, nadzira in ogla\u0161uje no\u010dni klub A. Opisano je bilo delovanje gospodarskih dru\u017eb C., d. o. o., D., d. o. o., in E., d. o. o., v formalni lasti tujcev, ki niso opravljale registriranih dejavnosti, temve\u010d so slu\u017eile prikrivanju izvora denarnih sredstev, pridobljenih z izkori\u0161\u010danjem prostitucije. Ugotovljeno je bilo, da se sredstva z ban\u010dnih ra\u010dunov omenjenih dru\u017eb v zelo kratkem \u010dasu dvigujejo oziroma nakazujejo na druge ra\u010dune. Podobne (tudi ra\u010dunovodske) malverzacije so bile zaznane v okvirih pla\u010dilnega prometa Dru\u0161tva B., kjer je za prikritje nezakonitega izvora denarnih sredstev skrbel C. C. Pregled transakcij ban\u010dnega ra\u010duna Dru\u0161tva B. je razkril, da je dru\u0161tvo pod pretvezo pla\u010dila najemnine mese\u010dno nakazovalo sredstva A. B., ki po podatkih GURS ni bila lastnica niti ene nepremi\u010dnine oziroma poslovnih prostorov, ki bi jih bila lahko oddajala. Kljub temu je v obdobju od 1. 1. 2007 do 8. 1. 2013 na ra\u010dun v rednih mese\u010dnih obrokih prejela skupaj kar 111.704,00 EUR. Posamezne zneske je takoj ali v kratkem \u010dasu po prejetih nakazilih z edinega ra\u010duna A. B. dvigovala poobla\u0161\u010denka na ra\u010dunu, tj. D. D. (\u00bbmrzla\u00ab ne\u010dakinja A. B.), prav tako so se sredstva dvigovala z ve\u010dkratnimi dvigi prek bankomata. V opredeljenem obdobju je A. B. na ra\u010dun dru\u017ebe F., d. o. o. (kjer je bil po pooblastilu J. J. odgovorna oseba C. C.), polo\u017eila gotovino v vi\u0161ini 238.085,65 EUR, kar je bilo opredeljeno kot \u00bbvra\u010dilo posojil\u00ab. Preiskovalni sodnik je sklepno obrazlo\u017eil, da je mo\u010d utemeljeno sklepati, da gre v opisanih primerih le za navidezne transakcije, opravljene z namenom legalizacije s prostitucijo pridobljenega denarja. Ravnanja osumljencev, vklju\u010dno z D.D., pa na nivoju utemeljenih razlogov za sum odra\u017eajo vse zakonske znake kaznivega dejanja pranja denarja po prvem, drugem in \u010detrtem odstavku 245. \u010dlena KZ-1 ter so bila namenjena prikritju dejanskega izvora s prostitucijo pridobljenega denarja. Klju\u010dne komponente razlogov odredbe za hi\u0161no preiskavo v smeri utemeljevanja dokaznega standarda je povzelo tudi vi\u0161je sodi\u0161\u010de (to\u010dka 29 drugostopenjske sodbe).\n\n31. Vrhovno sodi\u0161\u010de sprejema zaklju\u010dke ni\u017ejih sodi\u0161\u010d, da je preiskovalni sodnik v obrazlo\u017eitvi odredbe dolo\u010dno artikuliral temelje za presojo, da so pred posegom v pravico do nedotakljivosti stanovanja obsojene D. D. podani utemeljeni razlogi za sum, da je (tudi) slednja vpletena v izvr\u0161evanje kaznivega dejanja po 245. \u010dlenu KZ-1. Iz\u010drpno se je oprl na konkretizirane ugotovitve predkazenskega postopka, ki so omogo\u010dale utemeljeno sklepanje, da osumljena D. D., ki je kot sorodnica bolehne A. B. in poobla\u0161\u010denka na ban\u010dnem ra\u010dunu slednje kontinuirano in do visokega skupnega zneska razpolagala z denarnimi sredstvi, nakazanimi z o\u010ditno fiktivnim temeljem, sodeluje pri pranju nezakonito generiranega denarja v hudodelski dru\u017ebi, kjer ima pomembno vlogo brat A. B. in tast D. D. V odredbi so bili identificirani tudi viri podatkov, na katere se sodi\u0161\u010de sklicuje. S tem je preiskovalni sodnik zadostil merilom, ki so se pri presoji obrazlo\u017eitve odredbe za hi\u0161no preiskavo izoblikovala v ustavnosodni praksi in v praksi Vrhovnega sodi\u0161\u010da.25 Sr\u017e naknadne sodne kontrole zakonitosti odredbe o preiskovalnem dejanju je v preizkusu, ali je dokazni standard zadostno utemeljen v razlogih odredbe, s \u010dimer je sklepanje o obstoju verjetnosti, da se kaznivo dejanje izvr\u0161uje, preverljivo. Vloga D. D. pri kaznivem dejanju po 245. \u010dlenu KZ-1 je bila scela dolo\u010dno izra\u017eena v njenih konkretnih ravnanjih s te\u017ei\u0161\u010dem v dvigovanju denarnih sredstev z ra\u010duna A. B., \u010desar \u2013 prvi\u010d \u2013 ne omaje okoli\u0161\u010dina, da v odredbi res ni decidirano navedeno, kdo naj bi dvigoval sredstva prek bankomata, zlasti pa \u2013 drugi\u010d \u2013 konkretizirano ravnanje osumljene D. D. ne dovoljuje sklepanja, da naj bi ji bila udele\u017eba pri pranju denarja pripisana zgolj na podlagi splo\u0161nih oziroma verjetnostnih kriterijev, kot zmotno zatrjuje zahteva. Drugih navedb, ki bi jih bilo treba presoditi, vlo\u017eniki ne nudijo; \u010de nasprotujejo ugotovitvi, da so bili utemeljeni razlogi za sum pred izdajo odredbe za hi\u0161no preiskavo podani, pa s tem po vsebini izpodbijajo dejansko stanje, kar ni dovoljen razlog za vlo\u017eitev zahteve za varstvo zakonitosti.26 Ker posledi\u010dno ni razlogov, da se pravnomo\u010dna sodba ne bi smela opirati na dokaze, zase\u017eene ob hi\u0161ni preiskavi, tudi uveljavljana bistvena kr\u0161itev dolo\u010db kazenskega postopka po 8. to\u010dki prvega odstavka 371. \u010dlena ZKP ne more biti podana.\n\nK zahtevi za varstvo zakonitosti zagovornice obsojene A. A.\n\nGlede zlorabe prostitucije\n\n32. Zahteva uvodoma zastavlja klju\u010dno vpra\u0161anje, ali je obsojenka zaradi izkori\u0161\u010danja (oseb, ki so se prostituirale) sodelovala pri zlorabi prostitucije, kar je zakonski znak kaznivega dejanja po prvem odstavku 175. \u010dlena KZ-1. Sklicuje se na sodbo Vi\u0161jega sodi\u0161\u010da v Ljubljani v zadevi X K 26592/201727 o vpra\u0161anju nedokazanosti tega zakonskega znaka. Povzema opredelitev vi\u0161jega sodi\u0161\u010da, da je \u00bbizkori\u0161\u010danje prostitucije\u00ab dejansko vpra\u0161anje, vezano na izvajanje dokazov po na\u010delu proste dokazne presoje v vsakem konkretnem primeru. S tem ne zatrjuje nobenega od dopustnih razlogov za vlo\u017eitev zahteve; le na posplo\u0161eni ravni naka\u017ee nedovoljen razlog iz drugega odstavka 420. \u010dlena ZKP. Prito\u017ebeno sodi\u0161\u010de je z izpostavljeno sodbo potrdilo sodbo sodi\u0161\u010da prve stopnje, ki je tamkaj\u0161nja obto\u017eenca oprostilo obto\u017ebe iz razloga po 3. to\u010dki 358. \u010dlena ZKP, torej ker ni bilo dokazano, da sta storila kaznivi dejanji, katerih sta bila obto\u017eena.\n\n33. Storilec kaznivega dejanja po 175. \u010dlenu KZ-1 sodeluje pri prostituciji zaradi izkori\u0161\u010danja tedaj, kadar njegovo ravnanje zaznamuje koristoljubno pridobivanje premo\u017eenjske koristi iz prostitucije.28 Dobrina, zavarovana s to inkriminacijo, je spolna samoodlo\u010dba osebe, ki se prostituira, oziroma njena avtonomija v \u0161ir\u0161em smislu. Izkori\u0161\u010danje pomeni samovoljne posege v avtonomijo te osebe, pri \u010demer gre tako za posege v njeno ekonomsko svobodo (ekonomsko izkori\u0161\u010danje) kot za posege v splo\u0161nej\u0161o svobodo odlo\u010danja in ravnanja, kamor sodi primeroma tudi omejevanje prostosti gibanja, vsiljevanje strank ter na\u010dina, kraja in drugih zna\u010dilnosti delovanja osebe, ki se prostituira. Eden temeljnih elementov pojma izkori\u0161\u010danja je koristoljubnost, ki se ka\u017ee v (velikih) zaslu\u017ekih osebe, ki sodeluje pri prostituciji. Pri tem je lahko pomembna ugotovitev nesorazmerne oziroma izkori\u0161\u010devalske delitve dohodka med \u017ertvijo in storilcem. Namen koristoljubja, ki vodi v ekonomsko izkori\u0161\u010danje, se ka\u017ee tudi v nadzoru nad zaslu\u017eki \u017ertve. Prav tako se ka\u017ee v nadzoru nad \u017ertvijo v smislu omejevanja ter nadzorovanja njenega gibanja in komunikacije z drugimi osebami. Ne nazadnje je izkori\u0161\u010danje mogo\u010de z izkori\u0161\u010danjem denarne stiske \u017ertve oziroma njenih slabih \u017eivljenjskih razmer.29\n\n34. Tudi v uveljavljeni praksi Vrhovnega sodi\u0161\u010da30 je bilo ve\u010dkrat zavzeto stali\u0161\u010de, da je prepovedano pridobivanje koristi z naslova prostituiranja drugih oseb, s \u010dimer se posega v njihovo pravico do spolne samoodlo\u010dbe. Dele\u017e zaslu\u017eka deklet pri tem ni bistven, ampak je pri ekonomskem izkori\u0161\u010danju bistveno to, da imajo storilci od prostituiranja korist in prejemajo denar. Izkori\u0161\u010danje prostituiranja se zrcali v kontinuiranem izvr\u0161evanju kaznivega dejanja, ki predstavlja ute\u010den in donosen posel. Okoli\u0161\u010dine, ki konkretizirano ka\u017eejo na izkori\u0161\u010danje prostitucije in sodelovanje pri tem, so (med drugim) izvor o\u0161kodovank iz ekonomsko oziroma socialno revnej\u0161ih dr\u017eav, najemanje in razpolaganje s stanovanji, skrb za prevoz deklet na zamejeno dolo\u010dene lokacije, kjer se izvaja prostitucija, pogojevanje prostituiranja z obveznim predhodnim pla\u010dilom storilcem kaznivega dejanja oziroma \u010dlanom hudodelske zdru\u017ebe, dogovarjanje s strankami za sre\u010danja z dekleti in podobno, torej dejansko vodenje in nadziranje prostitucije, ki lahko predstavlja osrednjo ali celo edino dejavnost lokala, kjer se prostitucija izvaja (A.), oziroma dru\u0161tva (B.), v okviru katerega lokal deluje. Praksa ES\u010cP izkori\u0161\u010danje prostitucije presoja kot prevlado storilca nad drugo osebo in izkori\u0161\u010danje njene pripravljenosti, da se prostituira, pogojene s finan\u010dno stisko.31\n\n35. Bistvo kazenskopravnega o\u010ditka obsojenki v krivdoreku pravnomo\u010dne sodbe je sodelovanje v hudodelski zdru\u017ebi, katere \u010dlani so po predhodnem dogovoru in natan\u010dni razdelitvi vlog zaradi izkori\u0161\u010danja sodelovali pri prostituciji drugih oseb, natan\u010dneje dvajsetih dr\u017eavljank Bolgarije, Ukrajine in \u010crne Gore, vse z namenom pridobitve premo\u017eenjske koristi. Obsojenki se o\u010dita organiziranje izkori\u0161\u010danja prostitucije skupaj z mo\u017eem J. J. , pri \u010demer sta v ta namen oba dajala navodila B. B., ki je organiziral pridobivanje deklet, vodil poslovanje no\u010dnega kluba A., kjer se je poleg novogori\u0161kih hotelov F., G. in H. odvijala prostitucija, ter obsojenki predajal denar od prostitucije. Nadalje je obsojenka v sodelovanju z J. J. anga\u017eirala in dajala navodila E. E., ki je v Bolgariji pridobival mlaj\u0161e dr\u017eavljanke te dr\u017eave, ob\u010dasno je izvajal nadzor nad prostitutkami in pobiral zaslu\u017eek, ter F. F., ki je skrbela za namestitev bolgarskih dr\u017eavljank, dajanje navodil, skrbela za preva\u017eanje deklet z naslovov bivanja do krajev prostituiranja, nadzor nad dekleti, usklajevala je dogovore s strankami in pobirala zaslu\u017eek, ki ga je nato predajala obsojenki. Obsojenci, vklju\u010dno s A. A., so s svojimi ravnanji ekonomsko in osebno dostojanstveno izkori\u0161\u010dali o\u0161kodovanke, ki so morale prete\u017eni del zaslu\u017eka od prostituiranja izro\u010dati \u010dlanom zdru\u017ebe, hkrati pa jim je bila omejena svoboda gibanja in komuniciranja. V \u010dasu od za\u010detka leta 2007 do 11. 6. 2013 so \u010dlani hudodelske zdru\u017ebe pridobili najmanj 2.252.367,55 EUR protipravne premo\u017eenjske koristi.\n\n36. Vlo\u017enici ni mo\u010d pritrditi, da iz izreka pravnomo\u010dne sodbe ne izhaja opredelitev zakonskega znaka izkori\u0161\u010danja prostitucije, s \u010dimer naka\u017ee kr\u0161itev kazenskega zakona po 1. to\u010dki prvega odstavka 420. \u010dlena v zvezi s 1. to\u010dko 372. \u010dlena ZKP. Prav tako neutemeljen je o\u010ditek, da je znak \u00bbizkori\u0161\u010danja\u00ab pomensko zelo odprt, ker ne izpolnjuje zahtev na\u010dela lex certa. Glede tak\u0161nih pomislekov se je Vrhovno sodi\u0161\u010de \u017ee opredelilo32 in judiciralo, da so v kazenskem zakoniku navedeni abstraktni opisi kaznivih dejanj, katerih zakonski znaki mestoma niso konkretno opredeljeni. Kdaj gre za izkori\u0161\u010danje (prostitucije) kot normativni zakonski znak, presoja sodi\u0161\u010de v vsakem primeru posebej, tj. glede na konkretna dejstva in okoli\u0161\u010dine kaznivega dejanja. V kazenskem zakoniku je ve\u010d zakonskih znakov opredeljenih na abstraktni ravni in naloga sodne prakse je, da tak\u0161ne zakonske znake, zasledujo\u010d namen zakonodajalca, napolni s konkretno vsebino, kar ni v nasprotju z na\u010delom lex certa, dolo\u010denim v 28. \u010dlenu Ustave.\n\n37. Sodi\u0161\u010di (strnjeno to\u010dka 34 drugostopenjske sodbe) sta izkori\u0161\u010danje prostitucije v hudodelski zdru\u017ebi, na vrhu katere je bila skupaj z J. J. obsojena A. A., v konkretnem primeru utemeljili s \u0161tevilnimi ugotovljenimi okoli\u0161\u010dinami: da so obsojenci za prostitucijo priskrbeli tuja dekleta iz ekonomsko slab\u0161e razvitih dr\u017eav z nizkim \u017eivljenjskim standardom; da so jim priskrbeli stanovanja in prostor za izvr\u0161evanje prostitucije; ustanovili so dru\u017ebe, v katerih so bila dekleta slamnate lastnice in fiktivno zaposlena; obsojena F. F. je sprejemala naro\u010dila strank, vodila in organizirala dekleta ter pobirala prete\u017een del njihovega zaslu\u017eka, pri \u010demer so jo morala dekleta prositi za denar; usoda deklet, ki niso ubogala in se podrejala, je bila, da so jih \u00bbpustili na cesti\u00ab; dekletom je bilo prepovedano dru\u017eenje z gosti ali drugimi osebami izven no\u010dnega kluba in drugih \u00bbdelovnih mest\u00ab, prepovedano je bilo dejanje telefonskih \u0161tevilk brez dovoljenja F. F., v primeru kr\u0161itve prepovedi pa jim je grozila izguba \u00bbslu\u017ebe\u00ab in zato pravice do bivanja v Sloveniji; dekleta niso mogla razpolagati s sredstvi na transakcijskih ra\u010dunih. Sodi\u0161\u010de prve stopnje (stran 63 prvostopenjske sodbe) se je opredelilo, da so dekleta od opravljanja prostitucije dobila le manj\u0161e zneske, ki niso omogo\u010dali pre\u017eivetja (pribli\u017eno 300 EUR mese\u010dno, pri \u010demer so \u010dlani zdru\u017ebe pridobili ve\u010d kot 2 milijona EUR premo\u017eenjske koristi). Zaslu\u017eek so dekleta morala izro\u010dati tretjim osebam, tj. organizatorjem dejavnosti, ki so zasledovali \u010dim ve\u010dji lastni dobi\u010dek. Dekleta niso mogla samostojno odlo\u010dati o \u00bbdelovnem \u010dasu\u00ab, o gibanju v kraju nastanitve, po\u010ditku, strankah, niti o cenah za storitve spolnih uslug. Dokazni postopek je pokazal, da je vsaka stranka morala za sam vstop v no\u010dni klub A. pla\u010dati 180 oziroma 130 EUR, za nadaljnje aktivnosti z dekletom pa \u0161e dodatnih 50 EUR, kar vse je bil dohodek hudodelske zdru\u017ebe. Sodi\u0161\u010de prve stopnje je obrazlo\u017eilo, da je o izkori\u0161\u010danju mogo\u010de govoriti tudi takrat, ko osebo v prostituiranje silijo razmere, v katere je ujeta. Vsa dekleta so prihajala iz ekonomsko \u0161ibkih, slab\u0161e razvitih dr\u017eav, tj. z ni\u017ejim \u017eivljenjskim standardom kot pri nas; povedala so o slabih razmerah v domovini in nizki pla\u010di. Zato niti ni bilo potrebno, da bi obsojenci dekleta fizi\u010dno in psihi\u010dno maltretirali ali prisiljevali v prostitucijo, kot sku\u0161a prikazati vlo\u017enica.\n\n38. Po presoji Vrhovnega sodi\u0161\u010da se v krivdoreku pravnomo\u010dne sodbe substancirano odra\u017ea izkori\u0161\u010danje prostitucije v hudodelski zdru\u017ebi, utemeljeno tudi v razlogih ni\u017ejih sodi\u0161\u010d. Opisano je ekonomsko izkori\u0161\u010danje o\u0161kodovank s posegi tako v njihovo spolno samoodlo\u010dbo kot v svobodo odlo\u010danja in ravnanja, kar je skladno s teorijo materialnega kazenskega prava in s prakso Vrhovnega sodi\u0161\u010da. Vlo\u017enica zahteve povzema del opisa kaznivega dejanja, da so morale o\u0161kodovanke prete\u017eni del zaslu\u017eka iz prostituiranja izro\u010dati \u010dlanom kriminalne zdru\u017ebe, kar (med drugimi povzetimi okoli\u0161\u010dinami) ka\u017ee na ekonomsko izkori\u0161\u010danje o\u0161kodovank. Protispisno navaja, da sodi\u0161\u010de tega o\u010ditka \u00bbni analiziralo\u00ab. Res je, da sodi\u0161\u010de prve stopnje ni neposredno zasli\u0161alo vseh dvajsetih o\u0161kodovank, kar zaradi njihove nedosegljivosti objektivno ni bilo mogo\u010de (strani 125 in 126 prvostopenjske sodbe), je pa zasli\u0161alo \u0161est \u017ertev in po prvem odstavku 340. \u010dlena ZKP prebralo \u0161e izpovedbo sedme. Navedba v zahtevi, da bi bilo zasli\u0161anje vseh o\u0161kodovank \u00bbnujno\u00ab, je posplo\u0161ena in z ni\u010demer utemeljena v smeri katerega koli od razlogov za vlo\u017eitev po prvem odstavku 420. \u010dlena ZKP, zato je ni mogo\u010de preizkusiti. \u017de na podlagi skladnih izpovedb zasli\u0161anih o\u0161kodovank (stran 62 prvostopenjske sodbe) sta sodi\u0161\u010di utemeljeno sklepali, koliko so zna\u0161ali okvirni mese\u010dni dohodki deklet; prav tako je bilo v dokaznem postopku z zanesljivostjo ugotovljeno, koliko je zna\u0161ala protipravna premo\u017eenjska korist, ki so jo pridobili \u010dlani hudodelske zdru\u017ebe. Nesorazmerna oziroma izkori\u0161\u010devalska delitev dohodka med storilci in o\u0161kodovankami je v nebo vpijo\u010da, kljub temu, da navedeno za obstoj zakonskega znaka izkori\u0161\u010danja prostitucije, kot \u017ee pojasnjeno, niti ne bi bilo klju\u010dno; klju\u010dno je \u00bble\u00ab to, da so imeli storilci od prostitucije korist. \u017de je bilo obrazlo\u017eeno tudi, da privolitev deklet v prostituiranje zaradi izbolj\u0161anja ekonomskega statusa ne negira njihovega izkori\u0161\u010danja; prav nasprotno. Zagovornica ne more uspeti s poudarjanjem izpovedb zasli\u0161anih deklet, ki so izkori\u0161\u010danje zanikale. Prvi\u010d, pri tem izhaja z zmotnega materialnopravnega izhodi\u0161\u010da, da je za izkori\u0161\u010danje nujno prisiljevanje v prostitucijo, saj zado\u0161\u010dajo \u017ee ekonomski motivi za prostituiranje. Razumljivo je, da tajni delavec \u0161t. 30300 v lokalu ni zaznal prisile stricto sensu in da dekleta tajnemu delavcu \u0161t. 13600 eksplicitno niso omenjala izkori\u0161\u010danja. Drugi\u010d, s tosmernimi navedbami vlo\u017enica nasprotuje dokazni oceni ni\u017ejih sodi\u0161\u010d (to\u010dki 16 in 34 drugostopenjske, strani 38 in 39 ter 67 \u2013 69 prvostopenjske sodbe), ki sta zanikanje deklet, da so se ukvarjala s prostitucijo, utemeljili s stigmatizirano naravo lastnega po\u010detja in svojevrstno lojalnostjo do obsojencev, zlasti pa so bile njihove izpovedbe v tem delu ovr\u017eene z izvedenimi dokazi, ki so na ravni gotovosti razkrili izkori\u0161\u010danje o\u0161kodovank, katerih prostituiranje ni bilo prostovoljno par excellence. Razlogi sodi\u0161\u010d so \u017eivljenjsko sprejemljivi in logi\u010dni, v njih pa ni prepoznati arbitrarnosti. Sklicevanje vlo\u017enice na prepis zvo\u010dnega posnetka glavne obravnave z dne 17. 5. 2017 je v nasprotju s strogim na\u010delom dispozitivnosti, ki pre\u017eema odlo\u010danje o zahtevi za varstvo zakonitosti. Kr\u0161itve iz prvega odstavka 420. \u010dlena ZKP, zaradi katerih je dopustno vlo\u017eiti zahtevo in na katere se vlo\u017enik sklicuje, je treba jasno in dolo\u010dno konkretizirati, sicer preizkus nakazanih kr\u0161itev ni mogo\u010d. Posplo\u0161eno sklicevanje na listine v spisu bremenu substanciranja ne zadosti.33\n\n39. Navedbe, da ni dokazano, da so morala dekleta prete\u017eni del zaslu\u017eka izro\u010dati \u010dlanom kriminalne zdru\u017ebe, in da ni dokazano, da so obsojenci izkoristili njihovo slabo ekonomsko situacijo, so podane v nasprotju z drugim odstavkom 420. \u010dlena ZKP. Enako velja za izraze nesoglasja z dokaznimi zaklju\u010dki pravnomo\u010dne sodbe, da so \u010dlani zdru\u017ebe dekleta nadzorovali, jim omejevali svobodo gibanja in komuniciranja ter prepre\u010devali svobodne stike z drugimi osebami. Protispisne so navedbe, da tajna delavca v no\u010dnem klubu A. nista zaznala prostituiranja, vlo\u017enica pa s nudenjem lastne dokazne ocene delov njunih izpovedb pod videzom zatrjevanja procesnih kr\u0161itev ne more uspeti. Razlogi pravnomo\u010dne sodbe jasno sporo\u010dajo, da so o\u0161kodovanke tako v lokalu kot v bli\u017enjih hotelih (\u00bbagresivno\u00ab) ponujale spolne storitve proti pla\u010dilu, pri \u010demer je bil stranki zara\u010dunan \u017ee vstop v no\u010dni klub, vsako nadaljnje dru\u017eenje z dekletom pa \u0161e dodatno, najsi je \u0161lo pri tem za spolne usluge v prostorih kluba ali izven njega, v hotelih. Da dru\u017eenja niso vsebovala spolnih dejanj, so navedbe, s katerimi se sku\u0161a izpodbiti ugotovljeno dejansko stanje, kot tudi tiste, da o\u0161kodovanke zaslu\u017eka, od katerega so jim ostali zgolj zanemarljivi zneski, niso izro\u010dale obsojeni F. F. (ali v garderobne omarice, od koder ga je vzela F. F.), ta pa ga je predala obsojenki.\n\n40. Ni\u017eji sodi\u0161\u010di (strnjeno to\u010dka 41 drugostopenjske sodbe) sta naposled utemeljili, da je denar, ki so ga kot vstopnino pla\u010devali gostje lokala A., predstavljal izklju\u010dno pla\u010dilo za slede\u010de spolne usluge, ne pa pla\u010devanja \u010dlanarine za Dru\u0161tvo B., v okviru katerega je posloval no\u010dni klub A. z edino \u00bbdejavnostjo\u00ab prostitucije. Z nestrinjanjem s temi razlogi vlo\u017enica prav tako ne izkazuje kr\u0161itev materialnega prava, kot navaja, temve\u010d vztraja v nedovoljenih okvirih drugega odstavka 420. \u010dlena ZKP. \u017de vi\u0161je sodi\u0161\u010de (to\u010dka 42 drugostopenjske sodbe) pa je obrambi odgovorilo, da vsebuje sodba sodi\u0161\u010da prve stopnje natan\u010dne, prepri\u010dljive in argumentirane razloge, da in kateri prihodki Dru\u0161tva B. ter gospodarskih dru\u017eb F., d. o. o., E., d. o. o., D., d. o. o., in C., d. o. o., predstavljajo nezakonite prihodke, pridobljene z zlorabo prostitucije. Nakazane odsotnosti razlogov o odlo\u010dilnih dejstvih v prvostopenjski sodbi ni najti.\n\n41. Vrhovno sodi\u0161\u010de sprejema naziranje vi\u0161jega sodi\u0161\u010da (to\u010dka 36 drugostopenjske sodbe), da sodelovanje pri prostituciji druge osebe vsebuje razli\u010dna izvr\u0161itvena ravnanja, vezana na organiziranje in izvedbo prostituiranja, skratka vse oblike sodelovanja pri takem ravnanju,34 vklju\u010dno z dajanjem navodil ni\u017eje rangiranim \u010dlanom hudodelske zdru\u017ebe. Navedbe vlo\u017enice, da navodila, ki jih je obsojenka dajala B. B., E. E. in F. F., niso konkretizirana ne v opisu kaznivega dejanja niti v razlogih sodbe, so zmotne. Substancirano je namre\u010d, katera izvr\u0161itvena ravnanja so pripisana soobsojenemu B. B. (organiziranje pridobivanja tujih dr\u017eavljank, vodenje in nadziranje poslovanja no\u010dnega kluba A., predajanje zaslu\u017eka obsojenki), katera soobsojenemu E. E. (pridobivanje dr\u017eavljank Bolgarije, ob\u010dasen nadzor nad njimi, pobiranje zaslu\u017eka) in katera soobsojeni F. F. (sprejem o\u0161kodovank, seznanitev z izvajanjem prostitucije, nadzor nad dekleti, preva\u017eanje do \u00bbdelovnih mest\u00ab, operativno organiziranje prostituiranja, pobiranje zaslu\u017eka, predajanje denarja obsojenki). Jasno je, da se navodila, ki jih je obsojenka dajala B. B., E. E. in F. F., nana\u0161ajo na izvajanje njihovih vlog v kriminalni zdru\u017ebi za organizacijo in izkori\u0161\u010danje prostitucije. Da dajanje navodil nima opore v dokazih in ni pojasnjeno v razlogih sodbe, ne dr\u017ei (npr. to\u010dki 38 in 52 drugostopenjske s sklici na prvostopenjsko sodbo). Zatrjevane bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP ni najti niti po presoji kritike, da v obrazlo\u017eitvi ni individualizirano, katera navodila je dejala obsojenka in katera njen mo\u017e J. J., zoper tako \u00bbena\u010denje vlog\u00ab pa se ni mogo\u010de braniti, kar pomeni kr\u0161itev pravice do obrambe iz 29. \u010dlena Ustave. Sodi\u0161\u010de prve stopnje je na ve\u010d mestih (npr. strani 60, 62, 65 prvostopenjske sodbe) utemeljilo, kak\u0161na je bila vloga J. J. pri predmetnih kaznivih dejanjih, zaznamovalo pa jo je \u00bbdelovanje iz ozadja\u00ab, izvirajo\u010de iz dejstva, da gre pri njem za tetraplegika, ki je drugim \u010dlanom hudodelske zdru\u017ebe dajal navodila zlasti po elektronskih komunikacijskih sredstvih. Izsledki prikritih preiskovalnih ukrepov so razkrili dogovarjanje med J. J. in obsojeno A. A., ki je zaradi nemobilnosti mo\u017ea delovala tudi \u00bbna terenu\u00ab v neposrednih stikih s \u010dlani hudodelske zdru\u017ebe. Predvsem pa je pomembno, da je bil kazenski postopek zoper J. J. izlo\u010den (stran 22 prvostopenjske sodbe). Na\u010delo individualne kazenske odgovornosti sporo\u010da, da je vsak \u010dlan hudodelske zdru\u017ebe samostojno kazensko odgovoren v mejah svoje krivde.35 Zato je za uresni\u010devanje obsojenkine pravice do obrambe klju\u010dno, da se brani v okvirih kazenskopravnega o\u010ditka, uperjenega zoper njo samo, oziroma da se lahko izjavi in predlaga dokaze glede izvr\u0161itvenih ravnanj, o\u010ditanih njej, ne prvotno soobto\u017eenemu J. J. Navedeno pa je bilo obsojenki v tem kazenskem postopku omogo\u010deno.\n\n42. Uveljavljanje zmotne ugotovitve dejanskega stanja pre\u017eema tudi navedbe v smeri prejemanja denarja od obsojenih B. B. in F. F., kar ka\u017ee na to, da ravnanje omenjenih nedvomno ni bilo (le) v njunem lastnem interesu, temve\u010d je potekalo po navodilih obsojenke in njenega mo\u017ea kot prejemnikov denarnih sredstev. \u017de v opisu kaznivega dejanja je razvidno, da sta B. B. in F. F. obsojeni predajala zaslu\u017eek od prostitucije (v gotovini) ob osebnih sre\u010danjih v prostorih dru\u017ebe I., d. o. o., v Novi Gorici najmanj dne 25. 9. 2012, 4. 10. 2012, 9. 11. 2012, 15. 12. 2012 in 23. 1. 2013. Da sta B. B. in F. F. prihajala v prostore te dru\u017ebe in imela v rokah bele kuverte, ki pa jih ob odhodu nista ve\u010d imela, so pokazali izsledki prikritega preiskovalnega ukrepa po 149.a \u010dlenu ZKP (to\u010dka 37 drugostopenjske sodbe). Razumljivo je, da v dokaznem postopku ni bilo mo\u010d ugotoviti, natan\u010dno koliko denarja je bilo v posameznih kuvertah; ugotovljeno pa je bilo, kolik\u0161no skupno protipravno premo\u017eenjsko korist so si \u010dlani hudodelske zdru\u017ebe pridobili in na kak\u0161ne na\u010dine so z njo razpolagali, tj. predvsem v kontekstu kaznivih dejanj po 245. \u010dlenu KZ-1. Nestrinjanje vlo\u017enice s temi dejanskimi okoli\u0161\u010dinami, ki izhajajo iz pravnomo\u010dne sodbe, nasprotuje ugotovljenemu dejanskemu stanju, obstoja bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP pa ne izka\u017ee.\n\nGlede pranja denarja\n\n43. Vlo\u017enica navaja, da iz konkretnega opisa kaznivega dejanja po 245. \u010dlenu KZ-1 ne izhaja, s katerim zakonsko dolo\u010denim izvr\u0161itvenim na\u010dinom je obsojenka storila o\u010ditano kaznivo dejanje, s \u010dimer uveljavlja kr\u0161itev kazenskega zakona po 1. to\u010dki prvega odstavka 420. \u010dlena v zvezi s 1. to\u010dko 372. \u010dlena ZKP. Noben izvr\u0161itveni na\u010din iz abstraktnega dela opisa ne ustreza o\u010ditkom obsojeni v konkretnem delu.\n\n44. Kaznivo dejanje po prvem odstavku 245. \u010dlena KZ-1 stori, kdor denar ali premo\u017eenje, za katero ve, da je bilo pridobljeno s kaznivim dejanjem, sprejme, zamenja, hrani, z njim razpolaga, ga uporabi pri gospodarski dejavnosti ali na drug na\u010din, dolo\u010den z zakonom o prepre\u010devanju pranja denarja, s pranjem zakrije ali poskusi zakriti njegov izvor. V abstraktnem delu opisa kaznivega dejanja se obsojenki in drugim \u010dlanom hudodelske zdru\u017ebe o\u010dita, da so v zdru\u017ebi denar velike vrednosti, za katerega so vedeli, da je bil pridobljen s kaznivimi dejanji po 175. \u010dlenu KZ-1, sprejeli, z njim razpolagali, ga uporabili pri gospodarski dejavnosti in s pranjem zakrili oziroma poskusili zakriti njegov izvor. Vloga obsojene A. A. je v konkretnem delu opisa opredeljena z organiziranjem ustanovitve dru\u017eb C., d. o. o., E., d. o. o., in D., d. o. o., ki so bile v formalni lasti bolgarskih dr\u017eavljank. Te gospodarske dru\u017ebe so bile ustanovljene z namenom izvajanja veri\u017enih finan\u010dnih transakcij protipravno pridobljenih denarnih sredstev prek drugih subjektov, z ve\u010d vmesnimi nakazili in dvigi gotovine ter z la\u017eno opredeljenimi nameni nakazil, s kon\u010dnim ciljem preliti nezakonito dobljena sredstva v dru\u017ebo F., d. o. o.36 Na ban\u010dni ra\u010dun dru\u017ebe F., d. o. o., se je denar, pridobljen z izvr\u0161evanjem kaznivega dejanja zlorabe prostitucije, nakazoval tudi neposredno. Obsojenka je skupaj z mo\u017eem J. J. v zvezi z navedenim dajala navodila obsojenim B. B., F. F., E. E. in ra\u010dunovodkinji A. D., ki je transakcije vna\u0161ala v ra\u010dunovodske izkaze. B. B. je po navodilih obsojenke kot zakoniti zastopnik Dru\u0161tva B. odrejal nakazila protipravno pridobljenih sredstev s transakcijskega ra\u010duna dru\u0161tva (od pla\u010danih \u00bb\u010dlanarin\u00ab, fiktivnih kreditov in vra\u010dil stro\u0161kov) na ra\u010dun A. B. (la\u017eno opredeljenih kot najemnina), z namenom nadaljnjih nakazil na ra\u010dun dru\u017ebe F., d. o. o., s katerimi je nato razpolagal J. J. B. B. je gotovino izro\u010dal tudi obsojenki, ta pa je del gotovine izro\u010dila J. J. Sredstva je z ra\u010duna A. B.dvigovala D. D. in jih (z la\u017eno opredelitvijo kot vra\u010dilo kredita oziroma pla\u010dilo stro\u0161kov) nakazovala na ra\u010dun dru\u017ebe F., d. o. o. F. F. je po navodilih obsojenke ustanovila dru\u017ebo D., d. o. o., na ra\u010dun katere je bila polagana gotovina iz dejavnosti zlorabe prostitucije. Tako z ra\u010duna te dru\u017ebe kot z ra\u010dunov dru\u017eb C., d. o. o., in E., d. o. o., kamor se je polagala gotovina in (kot navidezni krediti) nakazoval denar iz prostitucije, je F. F. dvigovala denarna sredstva, jih prenakazovala oziroma jih v gotovini izro\u010dala A. A. Prav tako je F. F. (ali dekleta, ki so denar izro\u010dala F. F.) dvigovala sredstva, ki so bila z ra\u010dunov omenjenih dru\u017eb pod pretvezo pla\u010d zaposlenih bolgarskih dr\u017eavljank nakazana na njihove osebne ban\u010dne ra\u010dune. Tudi E. E. je po navodilih obsojenke sodeloval pri ustanavljanju gospodarskih dru\u017eb v formalni lasti bolgarskih dr\u017eavljank (C., d. o. o), del denarja pa je odnesel na obmo\u010dje Bolgarije in z njim razpolagal na neznan na\u010din. Z ra\u010duna dru\u017ebe F., d. o. o., je sredstva naprej prenakazoval J. J., delno za izpolnjevanje obveznosti do SKB Leasinga in obveznosti z naslova pla\u010d, delno pa na ra\u010dune dru\u017eb iz skupine J., pri \u010demer so bila taista sredstva nemudoma vrnjena na ra\u010dun dru\u017ebe F., d. o. o.\n\n45. Presoja ponujenih navedb v zahtevi poka\u017ee pravilnost opredelitve vi\u0161jega sodi\u0161\u010da (to\u010dka 44 drugostopenjske sodbe), da se obsojenki v konkretnem delu opisa kaznivega dejanja substancirano o\u010ditajo vse tri alternativne izvr\u0161itvene oblike, opredeljene v abstraktnem delu opisa (sprejem, razpolaganje, uporaba pri gospodarski dejavnosti), s katerimi je objektivno mogo\u010de zakriti nezakonit izvor denarja oziroma premo\u017eenja. Kaznivo dejanje pranja denarja je podano, kadar storilec opravi kakr\u0161en koli premik denarja ali premo\u017eenja, za katerega ve ali bi moral vedeti, da izvira iz kaznivega dejanja, in se zaveda ali vsaj pristane na to, da bo zaradi tega premika prikrito, da denar izvira iz kaznivega dejanja, oziroma bo ote\u017eeno sledenje denarju, ki izvira iz kaznivega dejanja.37 Gotovo je obsojenka del nezakonito pridobljenih sredstev sprejela (v gotovini od soobsojenih B. B. in F. F.), z delom denarja je razpolagala (z izro\u010danjem J. J.), medtem ko je te\u017ei\u0161\u010de njenih izvr\u0161itvenih ravnanj v organiziranju ustanovitve in poslovanja gospodarskih dru\u017eb C., d. o. o., E., d. o. o., in D., d. o. o., ki so bile uporabljene oziroma zlorabljene za opisane malverzacije, s katerimi so se nezakonita sredstva navidezno in na podlagi fiktivnih temeljev premikala skozi razli\u010dne osebne in poslovne sfere,38 da bi naposled pristala kot domnevno legalno pridobljeno premo\u017eenje v sferi dru\u017ebe F., d. o. o., ki jo je obvladoval mo\u017e obsojenke J. J. Pri tem je \u0161lo bodisi (\u010de govorimo o transakcijah med gospodarskimi dru\u017ebami) za uporabo denarja pri gospodarski dejavnosti bodisi (v drugih primerih) za razpolaganje z denarnimi sredstvi.39 Vrhovno sodi\u0161\u010de dodaja, da se obsojenki v opisu dejanja o\u010dita dajanje navodil \u010dlanom hudodelske zdru\u017ebe B. B., E. E. in F. F. ter ra\u010dunovodkinji A. D., \u010digar ravnanja pre\u017eemajo tako razpolaganje z gotovino (kar je eklatanten izvedbeni na\u010din doseganja nemogo\u010de ali vsaj ote\u017eene sledljivosti nezakonito pridobljenih sredstev)40 kot (premi\u0161ljena) veri\u017ena in fiktivna ban\u010dna nakazila, ki ote\u017eujejo ugotavljanje izvora sredstev, isto\u010dasno pa ote\u017eujejo sledljivost denarnega toka. S tem v zvezi je Vrhovno sodi\u0161\u010de \u017ee ve\u010dkrat presodilo,41 da storilec tudi z nakazili znotraj ban\u010dnega sistema izpolni zakonske znake pranja denarja.\n\n46. Vlo\u017enica dodaja, da je pranje denarja glede na zakonsko besedilo \u00bbali na drug na\u010din, dolo\u010den z zakonom o prepre\u010devanju pranja denarja\u00ab katero koli ravnanje, s katerim se prikriva izvor denarja ali drugega premo\u017eenja. Gre za blanketno dolo\u010dbo, ki jo je treba v opisu kaznivega dejanja opredeliti z navedbo zakonskega ali podzakonskega predpisa, \u010desar v izreku pravnomo\u010dne sodbe ni. Dr\u017ei, da gre v tem delu za blanketni opis izvr\u0161itvenega ravnanja,42 vendar je v danem primeru nepomemben, saj se v konkretnem delu opisa obsojenki o\u010ditajo (tri) izvr\u0161itvena ravnanja, ki pomenijo uresni\u010devanje zakonskih znakov, (samostojno) dolo\u010denih \u017ee v prvem odstavku 245. \u010dlena KZ-1. Razprava o blanketnosti dela dispozicije je zato brezpredmetna, kot pravilno ugotavlja tudi vrhovna dr\u017eavna to\u017eilka (to\u010dka 61 odgovora na zahteve za varstvo zakonitosti), saj za razumevanje vsebine zakonskih znakov ni treba pose\u010di po dopolnilni normi Zakona o prepre\u010devanju pranja denarja in financiranja terorizma, pri \u010demer bi dopolnilna norma nadome\u0161\u010dala opis dejanja kot dogodka v stvarnosti. Posledi\u010dno odsotnost opredelitve (dolo\u010db) tega zakona v opisu kaznivega dejanja ne predstavlja nakazane kr\u0161itve kazenskega zakona v smislu nesklep\u010dnosti opisa.\n\n47. Da so \u010dlani hudodelske zdru\u017ebe z opredeljenimi ban\u010dnimi transakcijami, kot legalnimi prikazanimi tudi v ra\u010dunovodskih izkazih, in razpolaganjem z gotovino prikrili oziroma posku\u0161ali prikriti nezakonitost izvora sredstev, je o\u010ditek, ki prav tako izhaja iz konkretnega opisa kaznivega dejanja, opredeljujo\u010dega kvalificirano obliko kaznivega dejanja v zvezi s \u010detrtim odstavkom 245. \u010dlena KZ-1. Pri tem so bile vloge \u010dlanov zdru\u017ebe, ki se je po predhodnih in vmesnih medsebojnih dogovorih ukvarjala s pranjem denarja, natan\u010dno dolo\u010dene, vloga obsojenke pa je bila (vzporedno z J. J.) vodilna, saj so \u010dlani hudodelske zdru\u017ebe ravnali po njenih navodilih. Vlo\u017enica ne nasprotuje stali\u0161\u010du vi\u0161jega sodi\u0161\u010da (stran 31 drugostopenjske sodbe), opirajo\u010dem se na prakso Vrhovnega sodi\u0161\u010da, da ni treba, da bi obsojenka sama uresni\u010devala vse zakonske znake kaznivega dejanja pranja denarja; zadostuje, \u010de deluje pri uresni\u010ditvi posameznih zakonskih znakov (sprejem in razpolaganje z denarnimi sredstvi) ali odlo\u010dilno prispeva k izvr\u0161evanju kaznivega dejanja (prek navodil \u010dlanom zdru\u017ebe). Pri tem je relevanten celotni opis ravnanj obsojenke, torej tudi povezave z drugimi \u010dlani zdru\u017ebe,43 \u010digar ravnanja niso bila usmerjena drugam kot k prikrivanju nezakonitega izvora sredstev.\n\n48. Vlo\u017enica navaja, da ne iz opisa kaznivega dejanja niti iz obrazlo\u017eitve sodbe ne izhaja, da bi bila kriminalna zdru\u017eba organizirana z namenom, da bi se ukvarjala s kaznivimi dejanji (mno\u017eina) pranja denarja, oziroma da bi se \u010dlani zdru\u017eili s tem namenom, temve\u010d z namenom, da bi prikrili nezakonit denar, ki so ga bili pridobili s kaznivim dejanjem zlorabe prostitucije. Zatrjevana kr\u0161itev kazenskega zakona oziroma materialnega prava ni podana. Za stro\u017ejo kazensko odgovornost storilca, ki deluje kot \u010dlan hudodelske zdru\u017ebe, mora biti po prvem odstavku 41. \u010dlena KZ-1 (poleg tega, da je zdru\u017eba sestavljena iz najmanj treh oseb, kaznivo dejanje pa je izvr\u0161eno v sodelovanju z najmanj enim \u010dlanom zdru\u017ebe kot sostorilcem ali udele\u017eencem) podan tudi pogoj, da je kaznivo dejanje del hudodelskega na\u010drta zdru\u017ebe. Pravna opredelitev po \u010detrtem odstavku 245. \u010dlenu KZ-1 je na mestu, kadar je pranje denarja izvr\u0161eno v hudodelski zdru\u017ebi \u00bbza izvedbo takih dejanj\u00ab, kar pomeni, da se morajo \u010dlani zdru\u017eiti za izvr\u0161evanje kaznivih dejanj, pri \u010demer zdru\u017eitev predpostavlja organiziranost, na\u010drt in delitev vlog.44 \u010ce je tudi predhodno (predikatno) kaznivo dejanje, v danem primeru po 175. \u010dlenu KZ-1, izvr\u0161eno v hudodelski zdru\u017ebi, to ne pomeni, da \u010dlani zdru\u017ebe ne morejo v realnem steku izpolniti zakonskih znakov kvalificiranih oblik dveh kaznivih dejanj (po tretjem odstavku 175. \u010dlena in \u010detrtem odstavku 245. \u010dlena KZ-1).45 Navedeno izhaja \u017ee iz uzakonjenega pravila t. i. dvojne kaznivosti (drugi odstavek 245. \u010dlena KZ-1), ki sporo\u010da, da tudi storilec ali udele\u017eenec pri predhodnem kaznivem dejanju, iz katerega izvira denar (premo\u017eenje), v realnem steku odgovarja \u0161e za kaznivo dejanje pranja denarja. Prav to se o\u010dita obsojenki in drugim \u010dlanom hudodelske zdru\u017ebe (zaradi \u010desar ni dvoma, da so vedeli za nezakonit izvor denarnih sredstev), medtem ko soobsojena C. C. in D. D. ter A. B. pri predikatnem kaznivem dejanju zlorabe prostitucije niti niso bili udele\u017eeni (je pa opisano, da so bili z zlorabo prostitucije seznanjeni). Pridobitev protipravne premo\u017eenjske koristi oziroma njena vi\u0161ina ni zakonski znak kaznivega dejanja po 175. \u010dlenu KZ-1.46 Slednje je ume\u0161\u010deno med kazniva dejanja zoper spolno nedotakljivost, z njim varovana pravna dobrina, kot pojasnjeno v to\u010dki 33 te sodbe, pa je spolna samoodlo\u010dba oziroma osebn(ostn)a avtonomija oseb, ki se prostituirajo. Kaznivo dejanje po prvem odstavku 175. \u010dlenu KZ-1 je dokon\u010dano tedaj, ko storilec (z namenom izkori\u0161\u010danja) polnoletno osebo spravi v stik z eno ali ve\u010d osebami zaradi spolnega ob\u010devanja ali drugega spolnega dejanja.47 Kaznivo dejanje po 245. \u010dlenu KZ-1 je ume\u0161\u010deno med kazniva dejanja zoper gospodarstvo, inkriminacija pa \u0161\u010diti gospodarski oziroma finan\u010dni sistem dr\u017eave, katerih delovanje je zaradi pranja denarja lahko ogro\u017eeno. Kadar gre pri ravnanjih storilcev kaznivih dejanj po 245. \u010dlenu KZ-1 (najsi gre pri tem za storilce predikatnega kaznivega dejanja ali ne) za aktivnosti, ki po subjektivni plati (zavedanje storilcev, da so njihova ravnanja namenjena temu, da se zakrije izvor nezakonito pridobljenih denarnih sredstev) in po objektivni plati (obi\u010dajno gre za ve\u010dje, povezane transakcije, in za ponavljajo\u010da se izvr\u0161itvena ravnanja) presegajo kriminalno koli\u010dino, zaobjeto v predhodnem kaznivem dejanju, in predstavljajo napad na drugo pravno zavarovano dobrino, ne more biti dvomov v zaklju\u010dek, da so se \u010dlani hudodelske zdru\u017ebe organizirali z namenom pranja denarja. Izvr\u0161itvena ravnanja, opisana in konkretizirana v to\u010dki II krivdoreka pravnomo\u010dne sodbe, predstavljajo operacije v okvirih zakrivanja izvora denarnih sredstev, ne (le) razpolaganja s protipravno pridobljeno premo\u017eenjsko koristjo ali celo (\u0161e vedno) izvr\u0161evanja zakonskih znakov kaznivega dejanja po 175. \u010dlenu KZ-1. Sicer dr\u017ei, da se \u010dasovni obdobji izvr\u0161evanja kaznivih dejanj po 175. in 245. \u010dlenu KZ-1 (\u010deprav gre za izvr\u0161itveno samostojni kaznivih dejanji) v pravnomo\u010dni sodbi prekrivata. Ob sukcesivnem izvr\u0161evanju (obeh) kaznivih dejanj v dalj\u0161em \u010dasovnem obdobju so storilci njune zakonske znake izvr\u0161evali ves \u010das, za uresni\u010ditev zakonskih znakov pranja denarja, s \u010dimer je bila prese\u017eena kriminalna koli\u010dina zlorabe prostitucije, pa ni treba, da bi storilci s predhodnim kaznivim dejanjem morali pridobiti celotno premo\u017eenjsko korist. Iz opisa kaznivih dejanj po 245. \u010dlenu KZ-1 je razvidna nadaljnja kriminalna dejavnost storilcev, ki ne pomeni (ve\u010d) sestavnega dela kaznivih dejanj po 175. \u010dlenu KZ-1.48\n\n49. Glede pogoja zdru\u017eevanja \u010dlanov hudodelske zdru\u017ebe za pranje denarja so upo\u0161tevna merila, o katerih se je Vrhovno sodi\u0161\u010de \u017ee izreklo.49 V tej lu\u010di morata pri uresni\u010devanju hudodelskega na\u010drta zdru\u017ebo zaznamovati trajnost in strukturiranost tak\u0161nega organiziranja. V okviru zdru\u017ebe je pomembna organizirana povezava, ki zahteva ustrezno osmi\u0161ljeno strukturo (delitev vlog), v dolo\u010denem obsegu pa tudi vnaprej\u0161nje na\u010drtovanje dejavnosti in koordinacijo. Njeni \u010dlani pri tem delujejo v skladu s skupnim krovnim interesom, pri \u010demer zado\u0161\u010da, da je organizirana struktura zdru\u017ebe, namenjene zasledovanju krovnega interesa, podana v osnovni obliki. V subjektivnem pogledu ni treba, da se (vsi) \u010dlani med seboj poznajo, vedeti pa morajo za obstoj zdru\u017ebe. Nanizane okoli\u0161\u010dine so v opisu kaznivega dejanja po 245. \u010dlenu KZ-1 dolo\u010dno opredeljene. Navedeno je, da je bila vloga vsakega od \u010dlanov hudodelske zdru\u017ebe natan\u010dno dolo\u010dena, njihova izvr\u0161itvena ravnanja v okvirih teh vlog v zdru\u017ebi pa so dolo\u010dno opisana. Prav tako je navedeno, da so bili \u010dlani zdru\u017ebe v medsebojnih kontaktih in dogovorih pred, med in po uresni\u010devanju zakonskih znakov pranja denarja, iz \u010desar jasno izhaja organiziranost hudodelske zdru\u017ebe za izvajanje koordiniranega hudodelskega na\u010drta. Na vrhu zdru\u017ebe sta bila, kot ve\u010dkrat povedano, obsojena A. A. in mo\u017e J. J., ki sta usmerjala \u010dlane na ni\u017ejih ravneh (hierarhi\u010dno strukturirane) zdru\u017ebe prek podanih navodil, kar pomeni, da sta delovanje zdru\u017ebe nedvomno na\u010drtovala. Trajnost delovanja zdru\u017ebe je ustrezno substancirana z opredelitvijo \u010dasovnega elementa izvr\u0161evanja pranja denarja, ki se razteza skozi obdobje kar \u0161estih let in pol (od za\u010detka leta 2007 do 11. 6. 2013). Glede na navedeno tudi po presoji Vrhovnega sodi\u0161\u010da ni pomislekov v ustrezno konkretiziranost elementa hudodelskega zdru\u017eevanja v optiki kaznivega dejanja po 245. \u010dlenu KZ-1, ki so ga \u010dlani hudodelske zdru\u017ebe skozi ve\u010dletno \u010dasovno obdobje kontinuirano izvr\u0161evali s \u0161tevilnimi izvr\u0161itvenimi ravnanji. V utemeljitev obsodilnega dela ima pravnomo\u010dna sodba tudi v tem delu vse potrebne razloge, zato ni podana niti nakazana kr\u0161itev po 11. to\u010dki prvega odstavka 371. \u010dlena ZKP.\n\nGlede drugih kr\u0161itev\n\n50. Vlo\u017enica navaja, da je sodi\u0161\u010de prve stopnje povsem spregledalo, da je obsojenka v fazi zaklju\u010dnih besed v spis vlo\u017eila pisni zagovor, v katerem je odgovorila na vse o\u010ditke in za svoje trditve predlo\u017eila ustrezne dokaze. Sklicuje se na \u010detrti odstavek 329. \u010dlena ZKP, ki dolo\u010da, da smejo stranke in o\u0161kodovanec do konca glavne obravnave predlagati, naj se razi\u0161\u010dejo nova dejstva in priskrbijo novi dokazi. Zato bi se sodi\u0161\u010de do zagovora in predlo\u017eenih dokazov moralo opredeliti. Ker tega ni storilo, sodba nima razlogov o odlo\u010dilnih dejstvih, s \u010dimer je podana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, hkrati pa kr\u0161itvi 22. in 25. \u010dlena Ustave.\n\n51. Vrhovno sodi\u0161\u010de pritrjuje vi\u0161jemu sodi\u0161\u010du (to\u010dka 32 drugostopenjske sodbe), da do o\u010ditanih kr\u0161itev ni pri\u0161lo. Iz zapisnika o glavni obravnavi z dne 6. 6. 2018 je razvidno, da je obsojenka v fazi besede strank prebrala zaklju\u010dno besedo, ki je bila v pisni obliki vlo\u017eena tudi v spis, vklju\u010dno z dokumentacijo, na katero se je sklicevala. Listine (list. \u0161t. 1412 in sl.) so v zaklju\u010dni besedi (list. \u0161t. 1402 \u2013 1411) ozna\u010dene kot \u00bbpriloge 1 \u2013 6\u00ab, na nobeni to\u010dki pa ni bil podan dokazni predlog, naj se te listine preberejo v dokaznem postopku. Beseda strank, ki sledi zaklju\u010dku dokazovanja, je stadij glavne obravnave, v katerem se izra\u017eajo stali\u0161\u010da procesnih udele\u017eencev o pravno relevantnih dejanskih in pravnih vpra\u0161anjih ter podajajo kon\u010dni predlogi o tem, kak\u0161no odlo\u010ditev naj sodi\u0161\u010de sprejme glede obto\u017ebe.50 V kon\u010dni besedi sme stranka poudariti tudi potrebo po izvedbi dodatnih dokazov, saj sme sodi\u0161\u010de \u0161e po kon\u010danih izvajanjih strank odlo\u010diti, da se ti dokazi izvedejo (prvi odstavek 351. \u010dlena ZKP), vendar tega ne obsojenka ne zagovornica nista storili. Pri zaklju\u010dnih besedah obrambe ne gre za podajanje zagovora; tudi v konkretni zadevi obsojenka ni navajala, da \u017eeli podati svoj zagovor, ampak zaklju\u010dno besedo. V zapisniku o glavni obravnavi je sodi\u0161\u010de prve stopnje navedlo, da se bo dokumentacija, na katero se je obsojenka sklicevala, vlo\u017eila v posebno mapo, gre pa za dokumentacijo, ki ni bila izvedena tekom samega postopka. Na tak\u0161no protokolacijo zapisnika ne obsojenka ne zagovornica nista imeli nobenih pripomb ali ugovorov. Bistvena postopkovna kr\u0161itev po 11. to\u010dki prvega odstavka 371. \u010dlena ZKP v smislu odsotnosti razlogov o odlo\u010dilnih dejstvih je podana predvsem takrat, kadar sodba nima razlogov, urejenih v sedmem do desetem odstavku 364. \u010dlena ZKP. Po sedmem odstavku tega \u010dlena mora sodi\u0161\u010de dolo\u010dno in popolnoma navesti, katera dejstva \u0161teje za (ne)dokazana in iz katerih razlogov. Pri tem zlasti navede, kako presoja verodostojnost protislovnih dokazov, iz katerih razlogov ni ugodilo posameznim predlogom strank, in kateri razlogi so bili za sodi\u0161\u010de klju\u010dni pri re\u0161evanju pravnih vpra\u0161anj, zlasti pri ugotavljanju, ali sta podana kaznivo dejanje in kazenska odgovornost obto\u017eenca, in pri uporabi posameznih dolo\u010db kazenskega zakona glede obto\u017eenca in njegovega dejanja. Prvostopenjska sodba vsebuje vse obvezne sestavine iz sedmega odstavka 364. \u010dlena ZKP, na obsojenkina izvajanja v kon\u010dni besedi pa je bilo po vsebini odgovorjeno v razlogih prvostopenjske sodbe, s katerimi je sodi\u0161\u010de prve stopnje utemeljilo dokazni zaklju\u010dek, da je obsojenka izvr\u0161ila o\u010ditani kaznivi dejanji. Zato zatrjevane kr\u0161itve procesne in ustavne narave niso podane. Prav tako ne dr\u017ei, da bi se sodi\u0161\u010de moralo opredeliti glede listin, ki jih je obsojenka prilo\u017eila pisni zaklju\u010dni besedi, saj dokazni predlog za branje teh listin, kot \u017ee pojasnjeno, sploh ni bil podan. Dokazni predlog je namre\u010d formalno dejanje; \u010de stranka meni, da bi sodi\u0161\u010de moralo izvesti dokaz, mora njegovo izvedbo jasno, izrecno in nedvoumno predlagati.51 V nasprotnem gre lahko za mnenje, pripombo ali dokazno pobudo, ki nima pravnega u\u010dinka.52 Ker dokaznega predloga nista ustrezno substancirali ne obsojenka niti njena zagovornica, vlo\u017enica neutemeljeno pogre\u0161a obrazlo\u017eitev \u00bbzavrnitve dokaznih predlogov\u00ab v razlogih prvostopenjske sodbe, pri \u010demer zahteva niti ne zatrjuje kr\u0161itve 29. \u010dlena Ustave v lu\u010di meril za odlo\u010danje o dokaznih predlogih, temve\u010d kr\u0161itvi 22. in 25. \u010dlena Ustave.\n\n52. Vsebina kon\u010dne besede obsojene, ki ji vlo\u017enica zmotno pripisuje naravo zagovora in katere sr\u017e je zanikanje kaznivih dejanj in podajanje lastne ocene prej izvedenih dokazov, je ob\u0161irno reproducirana v zahtevi za varstvo zakonitosti. Na te navedbe Vrhovno sodi\u0161\u010de ne odgovarja, saj vna\u0161anje dvoma v ugotovljeno dejansko stanje ni dopusten razlog za vlo\u017eitev zahteve. V nasprotju z drugim odstavkom 420. \u010dlena ZKP je tudi izrecno sklicevanje vlo\u017enice na 427. \u010dlen ZKP, ki ureja procesno ravnanje Vrhovnega sodi\u0161\u010da, kadar se precej\u0161en dvom o resni\u010dnosti odlo\u010dilnih dejstev pojavi ob odlo\u010danju o zahtevi, ki pa je bila vlo\u017eena iz dovoljenih razlogov po prvem odstavku 420. \u010dlena ZKP.53 Gre torej za zakonsko pooblastilo, ki ga Vrhovno sodi\u0161\u010de uporabi, kadar ne more preizkusiti obstoja katere od kr\u0161itev zakona, zlasti pa na lastno pobudo, ne na predlog stranke. Vrhovno sodi\u0161\u010de tudi ni zavezano odgovarjati, zakaj precej\u0161en dvom o resni\u010dnosti odlo\u010dilnih dejstev ne obstaja.54 Neupo\u0161tevne so zato navedbe vlo\u017enice, da je dejansko stanje \u00bbo\u010ditno napa\u010dno ugotovljeno\u00ab, posledi\u010dno pa je kr\u0161eno tudi materialno pravo, saj da niso podani zakonski znaki obsojenki o\u010ditanih kaznivih dejanj.\n\n53. Vlo\u017enica ne sogla\u0161a z dokaznimi zaklju\u010dki pravnomo\u010dne sodbe, da se je del denarja, pridobljenega z zlorabo prostitucije, prelival prek dru\u017ebe I., d. o. o., ki jo je vodila obsojenka. Omenjena dru\u017eba je opravljala dejavnost zgolj v povezavi z dejavnostjo hudodelske zdru\u017ebe, vklju\u010dno z modus operandi izdaje fiktivnih ra\u010dunov za neopravljene ra\u010dunovodske storitve, tudi dru\u017ebam D., d. o. o., C., d. o. o., in E., d. o. o. Obsojenka je kot ra\u010dunovodkinja dru\u017ebe I., d. o. o., pripravljala vnaprej izpolnjene polo\u017enice UPN obrazce in bianco posojilne pogodbe, s katerimi je bila prikazana podlaga za gotovinske zneske, ki sta jih v prostore dru\u017ebe prina\u0161ala soobsojena B. B. in F. F.\n\n54. Poleg zatrjevanja nedovoljenega razloga za vlo\u017eitev zahteve po drugem odstavku 420. \u010dlena ZKP vlo\u017enica izpostavlja zavrnitev dokaznega predloga (stran 118 prvostopenjske sodbe), naj sodni izvedenec za ekonomijo (devizno poslovanje in finance) Tibor Hren ponovno pregleda vso poslovno dokumentacijo dru\u017ebe I., d. o. o., s \u010dimer bi se ugotovilo, da dru\u017eba ni opravljala dejavnosti le v povezavi s hudodelsko zdru\u017ebo in izdani ra\u010duni niso bili fiktivni, po potrebi pa naj sodi\u0161\u010de postavi drugega izvedenca. Pregled zapisnika o glavni obravnavi z dne 18. 4. 2017, na katerega se sklicuje vlo\u017enica, poka\u017ee, da je \u0161lo pri tem za dokazni predlog obrambe soobsojene D. D. Pravica do sodnega varstva iz 23. \u010dlena Ustave se (tudi v postopkih s pravnimi sredstvi) zagotavlja le tistemu, ki zatrjuje kr\u0161itev svojih pravic. Ker se obramba obsojene A. A. v postopku na prvi stopnji ni vsaj pridru\u017eila dokaznemu predlogu obrambe D. D., zavrnitve dokaznega predloga ni mogo\u010de presojati skozi merila kr\u0161itve pravice do obrambe iz tretje alineje 29. \u010dlena Ustave,55 ampak na prito\u017ebeni ravni po vsebini kot izpodbijanje dejanskega stanja,56 v postopku z zahtevo za varstvo zakonitosti pa kve\u010djemu skozi merila obrazlo\u017eenosti sodbe sodi\u0161\u010da druge stopnje po prvem odstavku 395. \u010dlena ZKP.57 V tej lu\u010di je ugotoviti, da se je vi\u0161je sodi\u0161\u010de (to\u010dka 46 drugostopenjske sodbe) z razumnimi in utemeljenimi razlogi opredelilo glede zanikanja, da je bila dru\u017eba I., d. o. o., pod vodstvom obsojenke udele\u017eena pri izvr\u0161evanju kaznivega dejanja pranja denarja po 245. \u010dlenu KZ-1 (\u010deprav se delovanje prek te dru\u017ebe v krivdoreku sodbe obsojenki niti ne o\u010dita). Opredelilo se je tudi do strokovnega mnenja Viktorije Vehovec glede poslovanja dru\u017ebe I., d. o. o., ki ga je obramba obsojene A. A. prilo\u017eila prito\u017ebi, in zaklju\u010dilo, da vsebina tega mnenja zaklju\u010dkov izvedenskega mnenja Tiborja Hrena v ni\u010demer ne ovr\u017ee. Poudarilo je, da je sodni izvedenec Hren svoje mnenje \u017ee izdelal na podlagi pregleda vse razpolo\u017eljive dokumentacije, kot je pojasnil tudi med zasli\u0161anjem na glavni obravnavi 18. 4. 2017. Zato tudi ni bilo potrebe za nov pregled dokumentacije niti za postavitev drugega izvedenca pod pogoji iz 257. in 258. \u010dlena ZKP. Vi\u0161je sodi\u0161\u010de je prav tako pritrdilo dokazni oceni sodi\u0161\u010da prve stopnje (strani 69 \u2013 71 in 85 \u2013 87 prvostopenjske sodbe), da je obsojenka v dru\u017ebi I., d. o. o., izdajala ra\u010dune za fiktivne ra\u010dunovodske storitve, ki so predstavljali podlago za sprejemanje gotovine, izvirajo\u010de iz zlorabe prostitucije. Naposled in kot bistveno pa je vi\u0161je sodi\u0161\u010de utemeljilo, da je vpra\u0161anje ne/fiktivne vsebine dolo\u010dene listine pravno vpra\u0161anje in stvar presoje sodi\u0161\u010da na podlagi izvedenega dokaznega postopka, ne predmet izvida in mnenja izvedenca. Izvedenec je za ugotavljanje ne/fiktivne vsebine listin neprimerno dokazno sredstvo.58 Po pojasnjenem in upo\u0161tevaje dolo\u010dbo drugega odstavka 420. \u010dlena ZKP vlo\u017enica s povzemanjem strokovnega mnenja Vehov\u010deve (ki okoli\u0161\u010din, ali so imeli izdani ra\u010duni realen temelj, ni ugotavljala niti ni mogla ugotavljati) ne more imeti uspeha.\n\nGlede kazenskih sankcij\n\n55. Vlo\u017enica navaja, da je obsojenki izre\u010dena enotna kazen petih let zapora \u00bbbistveno prestroga\u00ab. Izpodbija stali\u0161\u010de sodi\u0161\u010da prve stopnje (stran 127 prvostopenjske sodbe), ki je pri odmeri kazni zapora upo\u0161tevalo vlogo obsojene pri obeh o\u010ditanih ji kaznivih dejanjih, ki \u00bbprednja\u010di\u00ab in v smislu organizacije sega v hierarhiji hudodelske zdru\u017ebe dale\u010d najvi\u0161je. Glede tega je sodi\u0161\u010de prve stopnje navedlo, da je predhodno (v predhodni obrazlo\u017eitvi) \u017ee pojasnilo vodilno vlogo obsojenke, s \u010dimer se vlo\u017enica ne strinja in uveljavlja bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, \u010de\u0161 da sodba v tem delu nima razlogov oziroma so razlogi o odlo\u010dilnih dejstvih sami s seboj v nasprotju. Prav tako naj bi bile navedbe sodi\u0161\u010da o zakoniti in pravi\u010dni zaporni kazni povsem neobrazlo\u017eene. Vlo\u017enica ponuja \u0161e lastno vrednotenje ugotovljenih obte\u017eevalnih in olaj\u0161evalnih okoli\u0161\u010din. Izpostavlja slednje, tj. da obsojena \u0161e ni bila kaznovana, ni v drugem kazenskem postopku, \u017eivi urejeno dru\u017einsko \u017eivljenje, je zaposlena in skrbi za mo\u017ea, ki je popolnoma odvisen od njene pomo\u010di in nege. Vlo\u017enica tudi ocenjuje, da je pri\u0161lo do \u00bbdvojnega kaznovanja\u00ab, saj med kaznivima dejanjema po 175. \u010dlenu in 245. \u010dlenu KZ-1 obstaja navidezni stek. Naposled problematizira izre\u010deno denarno kazen, pri \u010demer navaja, da iz obrazlo\u017eitve sodbe ni razbrati, kateri razlogi so vodili k izreku denarne kazni v vi\u0161ini 8.000 EUR in kako je bil dolo\u010den dnevni znesek v vi\u0161ini 20 EUR. Premo\u017eenjskih razmer obsojenke sodi\u0161\u010de sploh ne omenja, kar je v nasprotju z dolo\u010dili 47. \u010dlena KZ-1. Ker niti vi\u0161je sodi\u0161\u010de kr\u0161itev ni odpravilo, sta bili obsojenki prekr\u0161eni pravici iz 22. in 25. \u010dlena Ustave.\n\n56. Odlo\u010dba o kazenski sankciji se sme z zahtevo za varstvo zakonitosti izpodbijati le, \u010de je bil z njo kr\u0161en zakon na na\u010din iz 1. to\u010dke prvega odstavka 420. \u010dlena ZKP. Kr\u0161itev kazenskega zakona v odlo\u010dbi o kazenski sankciji bo podana, \u010de sodi\u0161\u010de prekora\u010di pravice, ki jih ima po zakonu (5. to\u010dka 372. \u010dlena ZKP), kar po ustaljeni praksi pomeni, da izre\u010de kazensko sankcijo zunaj zakonskih meja, oziroma izre\u010de kazensko sankcijo, ki je zakon sploh ne pozna, ali ne izre\u010de kazenske sankcije, ki bi jo moralo izre\u010di.59 Presoja primernosti kazenske sankcije glede na ugotovljene obte\u017eevalne in olaj\u0161evalne okoli\u0161\u010dine ni razlog, zaradi katerega bi bilo dopustno vlo\u017eiti zahtevo. Vrhovno sodi\u0161\u010de redoma sodi, da v postopku z zahtevo za varstvo zakonitosti nima zakonskih pooblastil za presojo, ali so bile okoli\u0161\u010dine, ki vplivajo na izbiro in odmero kazenske sankcije, pravilno upo\u0161tevane in vrednotene.60\n\n57. Za kvalificirano obliko kaznivega dejanja zlorabe prostitucije po tretjem v zvezi s prvim odstavkom 175. \u010dlena KZ-1 je v tretjem odstavku tega \u010dlena predpisana kazen zapora od enega do dvanajstih let, za kvalificirano obliko kaznivega dejanja pranja denarja po prvem, drugem, tretjem in \u010detrtem odstavku 245. \u010dlena KZ-1 pa v \u010detrtem odstavku navedenega \u010dlena zaporna kazen od enega do desetih let in denarna kazen. Sodi\u0161\u010de prve stopnje (strani 126 \u2013 129 prvostopenjske sodbe) je obrazlo\u017eilo, zakaj je obsojenki za obe kaznivi dejanji dolo\u010dilo, nato pa izreklo (enotno) kazen zapora. Utemeljilo je, katere obte\u017eevalne okoli\u0161\u010dine je upo\u0161tevalo pri odmeri dolo\u010denih in enotne kazni, ter da posebnih olaj\u0161evalnih okoli\u0161\u010din ni na\u0161lo. Vlo\u017enici ni mogo\u010de pritrditi, da sodi\u0161\u010de ni obrazlo\u017eilo obsojenkine vodilne vloge v hudodelski zdru\u017ebi, saj je vloge posameznih \u010dlanov zdru\u017ebe v kriminalni hierarhiji natan\u010dno razdelalo (strjeno denimo na straneh 106 in 108 \u2013 114). Vi\u0161je sodi\u0161\u010de (to\u010dka 124 drugostopenjske sodbe) je podalo razumne razloge, zakaj je (z zni\u017eanjem dolo\u010denih in izre\u010dene enotne kazni zapora) poseglo v odlo\u010dbo o kazni, kar je med drugim utemeljilo tudi z ve\u010djim poudarkom olaj\u0161evalni okoli\u0161\u010dini, da obsojenka do tedaj ni bila kaznovana. Ovrednotenje te okoli\u0161\u010dine v razlogih pravnomo\u010dne sodbe vlo\u017enica neutemeljeno pogre\u0161a, kar velja tudi za v zahtevi ponovljene okoli\u0161\u010dine, glede katerih se je vi\u0161je sodi\u0161\u010de opredelilo in obrazlo\u017eeno ocenilo, da olaj\u0161evalne narave nimajo. Nasprotovanje zagovornice primernosti dolo\u010denih kazni zapora (ki sta okvirno celo na tretjini oziroma \u010detrtini zakonsko predpisanih razponov) in enotne kazni (ki je leto dni ni\u017eja od se\u0161tevka dolo\u010denih) ponuja nedovoljen razlog za vlo\u017eitev zahteve za varstvo zakonitosti.\n\n58. Navedbe v smeri \u00bbdvojnega kaznovanja\u00ab zanemarjajo \u017ee obrazlo\u017eeno dejstvo, da pravilo dvojne kaznivosti iz drugega odstavka 245. \u010dlena KZ-1 sporo\u010da, da tudi storilec ali udele\u017eenec pri predikatnem kaznivem dejanju, iz katerega izvira nezakoniti denar ali premo\u017eenje, za kaznivo dejanje po 245. \u010dlenu KZ-1 odgovarja v realnem, ne navideznem steku.61 Poleg tega je kaznivo dejanje po 245. \u010dlenu KZ-1 v razmerju do kaznivega dejanja po 175. \u010dlenu KZ-1 jasen primer razli\u010dnosti pravno zavarovanih dobrin, ki jih inkriminaciji varujeta. Kot je v tej sodbi \u017ee bilo pojasnjeno, je dobrina, zavarovana z inkriminacijo 175. \u010dlena KZ-1, spolna samoodlo\u010dba osebe, ki se prostituira, oziroma njena osebn(ostn)a avtonomija, pri kaznivem dejanju po 245. \u010dlenu KZ-1 pa gre predvsem za varstvo zakonitega in nemotenega delovanja finan\u010dnega in gospodarskega sistema.62\n\n59. Neutemeljene so tudi navedbe, da sodi\u0161\u010de prve stopnje pri dolo\u010ditvi dnevnega zneska denarne kazni v vi\u0161ini 20 EUR ni upo\u0161tevalo obsojenkinih premo\u017eenjskih razmer (tretji odstavek 47. \u010dlena KZ-1) oziroma da razlogov o tem prvostopenjska sodba nima. Sodi\u0161\u010de je namre\u010d navedlo (stran 129), da je upo\u0161tevalo podatke o zaslu\u017ekih oziroma dohodkih, premo\u017eenju in dru\u017einskih obveznostih, s katerimi je razpolagalo, kar niso ni\u010d drugega kot zakonski kriteriji za dolo\u010ditev vi\u0161ine dnevnega zneska denarne kazni, ki sicer ne sme biti vi\u0161ji od 1.000 EUR (to\u010dka 125 drugostopenjske sodbe). Podatki o obsojenkinih premo\u017eenjskih razmerah so razvidni \u017ee iz njenih osebnih podatkov, povzetih v izreku prvostopenjske sodbe.63 Jasno je, da denarna kazen v znesku 8.000 EUR pomeni zmno\u017eek 400 dnevnih zneskov v vi\u0161ini po 20 EUR (prvi odstavek 47. \u010dlena KZ-1). Po drugem odstavku 47. \u010dlena KZ-1 \u0161tevilo dnevnih zneskov ne sme biti manj\u0161e od deset in ne ve\u010dje od tristo \u0161estdeset, za kazniva dejanja, storjena iz koristoljubnosti (za kar gre tudi v obravnavanem primeru), pa ne ve\u010dje od tiso\u010d petsto. \u0160tevilo dnevnih zneskov dolo\u010di sodi\u0161\u010de z upo\u0161tevanjem splo\u0161nih pravil o odmeri kazni (49. \u010dlen KZ-1), razen okoli\u0161\u010din, ki se nana\u0161ajo na premo\u017eenjske razmere storilca. \u017de sodi\u0161\u010de prve stopnje je, kot povedano, utemeljilo, katere okoli\u0161\u010dine je upo\u0161tevalo in vrednotilo pri odmeri kazni. Res je navedene okoli\u0161\u010dine umestilo v del obrazlo\u017eitve o odmeri kazni zapora, vendar to ne pomeni, da (iste) okoli\u0161\u010dine niso na\u0161le svojega mesta tudi pri odmeri \u0161tevila dnevnih zneskov denarne kazni.64 Enako se je opredelilo vi\u0161je sodi\u0161\u010de in ocenilo, da je sodi\u0161\u010de prve stopnje zakonito dolo\u010dilo primerno \u0161tevilo in primerno vi\u0161ino dnevnih zneskov denarne kazni, posledi\u010dno pa njeno skupno vi\u0161ino. Kr\u0161itev kazenskega zakona v odlo\u010dbi o kazenski sankciji torej ni podana, morebitno nestrinjanje s primernostjo denarne kazni, ki je izre\u010dena v zakonskih mejah, pa ni razlog za vlo\u017eitev zahteve za varstvo zakonitosti. Ker ima pravnomo\u010dna sodba v utemeljitev odlo\u010dbe o kazenskih sankcijah vse potrebne razloge, zatrjevane kr\u0161itve tudi po presoji Vrhovnega sodi\u0161\u010da niso podane.\n\nGlede premo\u017eenjske koristi\n\n60. Vlo\u017enica navaja, da sodi\u0161\u010de ni obrazlo\u017eilo, da so bili vsi prihodki Dru\u0161tva B. ter gospodarskih dru\u017eb F., d. o. o., D., d. o. o., C., d. o. o., in E., d. o. o., nezakoniti dohodki, pridobljeni z zlorabo prostitucije. Navedeno ne dr\u017ei. Vi\u0161je sodi\u0161\u010de (to\u010dki 118 in 119 drugostopenjske sodbe) je pritrdilo tosmernim razlogom sodi\u0161\u010da prve stopnje (strani 87 \u2013 90 prvostopenjske sodbe), ki je scela natan\u010dno utemeljilo: (1) da so se na transakcijski ra\u010dun Dru\u0161tva B. stekali prilivi iz zlorabe prostitucije v skupni vi\u0161ini 624.231,00 EUR (od tega 575.523,92 EUR z naslova pla\u010danih \u00bb\u010dlanarin\u00ab, kar so bila dejansko pla\u010dila za spolne usluge, ter 48.707,08 EUR z naslova navideznih kreditov in vra\u010dil stro\u0161kov); (2) da je bil na ra\u010dun dru\u017ebe F., d. o. o., nakazan denar, pridobljen z zlorabo prostitucije, v skupni vi\u0161ini 1.306.161,71 EUR65 (od tega 760.707,21 EUR66 v obliki gotovinskih pologov, 164.355,00 EUR v obliki pla\u010dil z ban\u010dnimi karticami, 381.099,50 EUR v obliki fiktivnih kreditov, pla\u010dil stro\u0161kov in z drugih naslovov); (3) da se je na ra\u010dun dru\u017ebe D., d. o. o., polagala gotovina ter kot fiktivni krediti in pla\u010dila ra\u010dunov za neopravljene storitve nakazoval denar, pridobljen z izvr\u0161evanjem kaznivega dejanja zlorabe prostitucije, v skupni vi\u0161ini 101.389,84 EUR, na ra\u010dun dru\u017ebe C., d. o. o., v skupni vi\u0161ini 113.021,00 EUR, in na ra\u010dun dru\u017ebe E., d. o. o., v skupni vi\u0161ini 107.564,00 EUR. Skupno so si \u010dlani hudodelske zdru\u017ebe v se\u0161tevku pridobili (vsaj) 2.252.367,55 EUR67 protipravne premo\u017eenjske koristi. Z vztrajanjem, da pri teh zneskih ni \u0161lo za dohodke iz nezakonite dejavnosti zlorabe prostitucije, vlo\u017enica zatrjuje nedovoljen razlog (drugi odstavek 420. \u010dlena ZKP).\n\n61. Vlo\u017enica nadalje navaja, da se sodi\u0161\u010de ni ukvarjalo, \u0161e manj ugotovilo \u010distega prese\u017eka premo\u017eenja, pridobljenega s kaznivim dejanjem. Ugotavlja, da so imeli Dru\u0161tvo B. ter dru\u017ebe F., d. o. o., D., d. o. o., C., d. o. o., in E., d. o. o., pri svojem poslovanju tako prihodke kot stro\u0161ke, ki sami zase niso bili protipravni. Zatrjuje, da iz obrazlo\u017eitve sodbe ni razvidno, zakaj se je sodi\u0161\u010de odlo\u010dilo za odvzem protipravne premo\u017eenjske koristi po t. i. bruto principu (pri katerem je narava vlo\u017ekov, stro\u0161kov oziroma izdatkov pri kaznivih dejanjih sama po sebi protipravna), ne po t. i. netu principu (pri katerem je od odvzete koristi treba od\u0161teti stro\u0161ke). Ker sodbe v tem delu ni mogo\u010de preizkusiti oziroma nima razlogov o odlo\u010dilnih dejstvih, je podana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP.\n\n62. Iz pravnomo\u010dne sodbe je razvidno, da je bil obsojenim na podlagi 74. in 75. \u010dlena KZ-1 odvzet del protipravno pridobljene premo\u017eenjske koristi v skupni vi\u0161ini 2.252.367,55 EUR, pri \u010demer je bil obsojeni A. A. v pla\u010dilo nalo\u017een znesek 788.328,64 EUR. Iz razlogov, ki jih je sodi\u0161\u010de prve stopnje navedlo v utemeljitev odlo\u010dbe o odvzemu premo\u017eenjske koristi (strani 129 \u2013 131 prvostopenjske sodbe), nedvomno izhaja, da je sodi\u0161\u010de kot premo\u017eenjsko korist, pridobljeno z izvr\u0161evanjem kaznivih dejanj po 175. \u010dlenu KZ-1, \u0161telo vse prihodke oziroma prilive Dru\u0161tva B. in gospodarskih dru\u017eb, s \u010dimer se je poslu\u017eilo t. i. bruto principa. Da je v konkretnem primeru uporaba tega principa na mestu, pa se je opredelilo \u017ee vi\u0161je sodi\u0161\u010de (to\u010dka 111 drugostopenjske sodbe). Po uveljavljeni praksi Vrhovnega sodi\u0161\u010da68 odvzem premo\u017eenjske koristi na\u010delno res predstavlja odvzem \u010distega prese\u017eka premo\u017eenja, pridobljenega s kaznivim dejanjem ali zaradi njega, zaradi \u010desar ne sme pomeniti nalaganja ve\u010djega materialnega bremena, kot izhaja iz dolo\u010dbe 74. \u010dlena KZ-1. Vendar dolo\u010dene situacije zahtevajo, da se premo\u017eenjska vlaganja storilcev pri oceni premo\u017eenjske koristi ne upo\u0161tevajo (t. i. bruto princip). Tu gre prav za primere, ko so vlaganja v storitev kaznivega dejanja sama po sebi protipravna. Ni\u017eji sodi\u0161\u010di sta v predmetni zadevi zaklju\u010dili, da so v inkriminiranem obdobju vsi prihodki lokala A., ki je deloval pod okriljem Dru\u0161tva B., predstavljali prilive zaradi izvr\u0161evanja kaznivih dejanj zlorabe prostitucije in da dru\u0161tvo drugih (legalnih) dejavnosti ni opravljalo. Dru\u017ebe F., d. o. o., D., d. o. o., C., d. o. o., in E., d. o. o., so bile ustanovljene (\u010detudi pravnoformalno zakonito) z namenom prikrivanja nezakonite dejavnosti prostitucije in dejanskega izvora s prostitucijo pridobljenih denarnih sredstev. Celotni prilivi teh dru\u017eb, opredeljeni v izreku pravnomo\u010dne sodbe, so prav tako predstavljali sredstva, izvirajo\u010da iz zlorabe prostitucije. Gospodarske dru\u017ebe v formalni lasti tujih dr\u017eavljank niso opravljale registriranih dejavnosti. \u010ce se vlo\u017enica s temi ugotovitvami ne strinja, nasprotuje dejanskemu stanju, ugotovljenemu s pravnomo\u010dno sodbo. Pravilno je stali\u0161\u010de vi\u0161jega sodi\u0161\u010da, da je \u017ee sama narava morebitnih izdatkov oziroma stro\u0161kov za delovanje no\u010dnega kluba A. pod okriljem Dru\u0161tva B. in za delovanje dru\u017eb protipravna in del biti neprava, saj so taki stro\u0161ki nelo\u010dljivo povezani z izvajanjem kriminalne dejavnosti, zaradi \u010desar storilec ne more ra\u010dunati na njihovo \u00bbod\u0161tevanje\u00ab in je t. i. bruto metoda pri ovrednotenju (vi\u0161ine) protipravne premo\u017eenjske koristi upravi\u010dena. V tej lu\u010di torej vsebuje pravnomo\u010dna sodba vse potrebne razloge.\n\n63. Po petem odstavku 75. \u010dlena KZ-1 se, \u010de je premo\u017eenjsko korist pridobilo ve\u010d oseb skupaj, odvzame vsaki osebi dele\u017e, ki ga je pridobila; \u010de se ta dele\u017e ne more natan\u010dneje ugotoviti, ga dolo\u010di sodi\u0161\u010de ob upo\u0161tevanju vseh okoli\u0161\u010din zadeve. Na podlagi 501. \u010dlena ZKP sodi\u0161\u010de odmeri znesek (odvzete) premo\u017eenjske koristi po prostem preudarku, \u010de bi bilo njeno ugotavljanje povezano z nesorazmernimi te\u017eavami ali \u010de bi se zaradi tega postopek preve\u010d zavlekel. Vlo\u017enica v tem pogledu zmotno navaja, da odlo\u010danje po prostem preudarku nima podlage v zakonu, medtem ko se je o utemeljenosti uporabe prostega preudarka pod kriteriji iz omenjenih dolo\u010db KZ-1 in ZKP Vrhovno sodi\u0161\u010de \u017ee izreklo.69\n\n64. Vlo\u017enica nadalje navaja, da iz obrazlo\u017eitve sodbe ne izhajajo razlogi, zakaj je bila obsojeni odvzeta premo\u017eenjska korist v vi\u0161ini 850.268,92 EUR (prav 788.328,64 EUR po posegu vi\u0161jega sodi\u0161\u010da).70 Kritika ni utemeljena. Sodi\u0161\u010de prve stopnje (strani 129 in 130 prvostopenjske sodbe) je pojasnilo, da je v primeru kriminalne dejavnosti (konspirativne narave) v organizirani hudodelski zdru\u017ebi praviloma nemogo\u010de pridobiti neposredne dokaze, kolik\u0161no premo\u017eenjsko korist je pridobil vsak \u010dlan, pri \u010demer je izkustveno in razumno mogo\u010de sklepati, da so s kaznivimi dejanji ali zaradi njih premo\u017eenjsko korist pridobili vsi \u010dlani zdru\u017ebe, ki delujejo iz koristoljubnih vzgibov. Glede vi\u0161ine koristi za posameznika je sodi\u0161\u010de odlo\u010ditev oprlo na prosti preudarek, uzakonjen v petem odstavku 75. \u010dlena KZ-1 in 501. \u010dlenu ZKP, upo\u0161tevajo\u010d pri tem vse okoli\u0161\u010dine primera, predvsem (v dokaznem postopku razjasnjeno) organizacijsko strukturo hudodelske zdru\u017ebe in pomembnost vloge posameznih protagonistov. V ustroju konkretne hudodelske zdru\u017ebe je imela obsojena A. A. (poleg mo\u017ea J. J., kot je sodi\u0161\u010de prav tako upo\u0161tevalo) vodilno vlogo, kar se je odrazilo pri dolo\u010ditvi dele\u017ea premo\u017eenjske koristi, ki ji je bil nalo\u017een v pla\u010dilo. Navsezadnje so se k obsojenki in njenemu mo\u017eu oziroma v dru\u017ebo F., d. o. o., ki jo je obvladoval slednji, v prete\u017enem delu stekala denarna sredstva z izvorom v zlorabi prostitucije. Vi\u0161je sodi\u0161\u010de (to\u010dki 113 in 115 drugostopenjske sodbe) je obrazlo\u017eilo, da je sodi\u0161\u010de prve stopnje razumno in argumentirano pojasnilo, na podlagi katerih kriterijev je obsojenim, vklju\u010dno s A. A., odvzelo del(e\u017ee) protipravne premo\u017eenjske koristi. Presojo ni\u017ejih sodi\u0161\u010d Vrhovno sodi\u0161\u010de sprejema in zaklju\u010duje, da kr\u0161itvi 22. in 25. \u010dlena Ustave ter bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP niso podane. Z odlo\u010dbo o odvzemu premo\u017eenjske koristi sodi\u0161\u010di prav tako nista prekora\u010dili pravice, ki jo imata po zakonu, kar bi pomenilo kr\u0161itev kazenskega zakona po 5. to\u010dki 372. \u010dlena ZKP, zato se zahteva \u0161e v tem delu izka\u017ee kot neutemeljena.\n\nGlede odvzema predmetov\n\n65. Vlo\u017enica nasprotuje odlo\u010dbi sodi\u0161\u010da prve stopnje, ki je obsojeni na podlagi prvega in drugega odstavka 73. \u010dlena KZ-1 odvzelo zase\u017eeni vozili znamk Audi Cabriolet in Volkswagen Polo (to\u010dka D izreka prvostopenjske sodbe). Vi\u0161je sodi\u0161\u010de (to\u010dka 4 izreka drugostopenjske sodbe) je ob delni ugoditvi (tudi) prito\u017ebi vlo\u017enice sodbo sodi\u0161\u010da prve stopnje v odlo\u010dbi o varnostnem ukrepu spremenilo tako, da osebnih vozil obsojencem ni odvzelo. Vztrajanje vlo\u017enice pri navedbah, ki jim je pritrdilo \u017ee vi\u0161je sodi\u0161\u010de in prvostopenjsko sodbo v korist obsojenke spremenilo, ka\u017ee na nekriti\u010dno reproduciranje prito\u017ebenih navedb v postopku z zahtevo za varstvo zakonitosti in zgolj na obremenjevanje postopka z izrednim pravnim sredstvom.\n\n66. Vrhovno sodi\u0161\u010de \u0161e pojasnjuje, da ni presojalo navedb, ki jih je vlo\u017enica podala v izjavi z dne 20. 3. 2023 glede odgovora vrhovne dr\u017eavne to\u017eilke na zahteve za varstvo zakonitosti, tj. \u010de je izjava vsebovala dodatne trditve, ki po vsebini niso izhajale \u017ee iz vlo\u017eene zahteve. Upo\u0161tevanje tak\u0161nih navedb bi namre\u010d v celoti izvotlilo pomen uzakonjenega prekluzivnega roka za vlo\u017eitev zahteve (tretji odstavek 421. \u010dlena ZKP).71\n\nK zahtevi za varstvo zakonitosti zagovornikov obsojenega B. B.\n\n67. Bistvo kazenskopravnega o\u010ditka obsojencu v krivdoreku pravnomo\u010dne sodbe glede kaznivega dejanja po tretjem v zvezi s prvim odstavkom 175. \u010dlena KZ-1 je sodelovanje v hudodelski zdru\u017ebi, katere \u010dlani so po predhodnem dogovoru in natan\u010dni razdelitvi vlog zaradi izkori\u0161\u010danja sodelovali pri prostituciji drugih oseb z namenom pridobitve premo\u017eenjske koristi. Obsojencu, ki ga je za delovanje v hudodelski zdru\u017ebi anga\u017eiral J. J., navodila pa sta mu dajala tako J. J. kot soobsojena A. A., se o\u010dita, da je po njunih navodilih organiziral izvajanje prostitucije tako, da je vodil poslovanje no\u010dnega kluba A., kjer se je odvijala prostitucija, dajal navodila o izvajanju prostitucije v no\u010dnem klubu G. G. in H. H. ter predajal zaslu\u017eek iz zlorabe prostitucije A. A. na osebnih sre\u010danjih v prostorih dru\u017ebe I., d. o. o., v Novi Gorici najmanj v \u0161tirih opredeljenih dneh. G. G. in H. H., ki sta po navodilih B. B. in v \u010dasu njegove odsotnosti operativno skrbela za delovanje lokala A. (skrbela za varnost deklet, pobirala vstopnino, seznanjala goste s pravili kluba), sta obsojenca redno obve\u0161\u010dala o poslovanju no\u010dnega kluba, kjer se je (poleg bli\u017enjih hotelov) v obdobju od za\u010detka leta 2007 do 11. 6. 2013 prostituiralo skupaj dvajset tujih dr\u017eavljank. Obsojenec je bil zakoniti zastopnik dru\u0161tva B., pod okriljem katerega se je v lokalu A. izvajala prostitucija. Obsojenec je organiziral tudi pridobivanje deklet in s sodelovanjem A. E., ki mu je obsojenec dajal navodila, septembra 2009 z namenom zlorabe pri prostituiranju pridobil A. F. iz \u010crne Gore, sku\u0161al pa je pridobiti vsaj \u0161e dve neznani dekleti iz Bosne in Hercegovine. Obsojenci, vklju\u010dno z B. B., so s svojimi ravnanji tako ekonomsko kot osebno dostojanstveno izkori\u0161\u010dali o\u0161kodovanke, ki so morale prete\u017eni del(e\u017e) zaslu\u017eka od prostituiranja izro\u010dati \u010dlanom hudodelske zdru\u017ebe, hkrati pa jim je bila omejena svoboda gibanja in komuniciranja. \u010clani zdru\u017ebe so si na ta na\u010din pridobili skupno najmanj 2.252.367,55 EUR protipravne premo\u017eenjske koristi.\n\n68. Vlo\u017eniki zatrjujejo, da obstaja precej\u0161en dvom v resni\u010dnost odlo\u010dilnih dejstev in s tem povezana kr\u0161itev materialnega prava. Tako zastavljen o\u010ditek je \u017ee izhodi\u0161\u010dno konceptualno zgre\u0161en. Presoja kr\u0161itve kazenskega zakona v smislu (ne)ustrezne aplikacije na konkretni dejanski stan je mogo\u010da \u0161ele takrat, ko je dejansko stanje kot spodnja premisa pravnega silogizma popolno in pravilno ugotovljeno. Zlasti pa se vlo\u017eniki izrecno sklicujejo na dolo\u010dbo 427. \u010dlena ZKP, kar je, kot je Vrhovno sodi\u0161\u010de \u017ee obrazlo\u017eilo v to\u010dki 52 te sodbe, v nasprotju z drugim odstavkom 420. \u010dlena ZKP in v postopku z zahtevo za varstvo zakonitosti, kjer je uveljavljanje zmotne ali nepopolne ugotovitve dejanskega stanja izklju\u010deno, neupo\u0161tevno. Vrhovno sodi\u0161\u010de zato ne odgovarja na navedbe vlo\u017enikov, katerih sr\u017e je v (scela posplo\u0161enem) zanikanju, da je obsojenec storil o\u010ditano mu kaznivo dejanje, in v vztrajnem ponavljanju, da posamezni o\u010ditki oziroma izvr\u0161itvena ravnanja niso dokazana. Sorodno pav\u0161alna graja, da sodba nima razlogov o odlo\u010dilnih dejstvih, s \u010dimer je nakazana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, prav tako ni utemeljena. Vi\u0161je sodi\u0161\u010de (to\u010dke 37, 41 in 48 drugostopenjske sodbe) je pritrdilo obrazlo\u017eeni dokazni oceni sodi\u0161\u010da prve stopnje, na podlagi katerih dokazov je na ravni prepri\u010danja o krivdi (drugi odstavek 3. \u010dlena ZKP) zaklju\u010dilo, da je izvr\u0161itev kaznivega dejanja po 175. \u010dlenu KZ-1, kot izhaja iz izreka pravnomo\u010dne sodbe, obsojencu dokazana, obramba pa s ponujanjem lastne dokazne ocene ni bila uspe\u0161na. V to\u010dki 50 drugostopenjske sodbe se je vi\u0161je sodi\u0161\u010de opredelilo tudi glede vsebine izsledkov prikritega ukrepa po 150. \u010dlenu ZKP (prestre\u017eenih telefonskih pogovorov) in prav tako pritrdilo dokazni oceni sodi\u0161\u010da prve stopnje, da je obsojenec za prostituiranje pridobil A. F.\n\n69. Bistvo kazenskopravnega o\u010ditka obsojencu v krivdoreku pravnomo\u010dne sodbe glede kaznivega dejanja po prvem, drugem, tretjem in \u010detrtem odstavku 245. \u010dlena KZ-1 je sodelovanje v hudodelski zdru\u017ebi, katere \u010dlani so denar velike vrednosti, za katerega so vedeli, da je bil pridobljen s kaznivim dejanjem po 175. \u010dlenu KZ-1, sprejeli, z njim razpolagali, ga uporabili pri gospodarski dejavnosti in s pranjem zakrili oziroma poskusili zakriti njegov izvor. Obsojeni, ki je bil hkrati storilec predikatnega kaznivega dejanja, je bil v stalnih kontaktih z drugimi \u010dlani hudodelske zdru\u017ebe z namenom dogovarjanja o izvedbi pranja denarja, katerega nezakonit izvor je bilo treba prikriti, njegova vloga v zdru\u017ebi pa je bila natan\u010dno dolo\u010dena. Obsojeni je po navodilih J. J. in soobsojene A. A. kot zakoniti zastopnik Dru\u0161tva B. odrejal nakazila sredstev, ki so bila prihajala na transakcijski ra\u010dun Dru\u0161tva B. z naslova dohodkov iz zlorabe prostitucije (v obdobju od za\u010detka leta 2007 do 11. 6. 2013 v skupni vi\u0161ini 624.231,00 EUR, tj. od pla\u010danih \u00bb\u010dlanarin\u00ab, fiktivnih kreditov in vra\u010dil stro\u0161kov), na ban\u010dni ra\u010dun sestre A. B., z namenom, da bi se ta sredstva s sodelovanjem soobsojene D. D. nato nakazala na ra\u010dun dru\u017ebe F., d. o. o., kjer je s sredstvi razpolagal J. J. V \u010dasu od 1. 1. 2007 do 7. 6. 2013 je bilo s fiktivno prikazanim \u00bbpla\u010dilom najemnine\u00ab za poslovni prostor, v katerem je deloval no\u010dni klub A., na transakcijski ra\u010dun A. B. nakazano skupaj 105.472,00 EUR. S ciljem prikritja nezakonitega izvora sredstev je obsojenec dajal navodila A. D., ki je tudi za Dru\u0161tvo B. opravljala ra\u010dunovodske storitve. Usmeritve za izvajanje finan\u010dnih transakcij in njihovo prikazovanje v ra\u010dunovodskih izkazih je B. B. in A. D. dajal tudi C. C. Obsojenec je (najmanj \u0161tirikrat) denar, pridobljen z gotovinskimi pla\u010dili strank za spolne usluge prostitutk, A. A. izro\u010dal tudi v gotovini. V tako koncipiranem kazenskopravnem o\u010ditku je nedvomno mogo\u010de prepoznati konkretizacijo obsojen\u010devega razpolaganja z nezakonito pridobljenimi denarnimi sredstvi, najsi gre za razpolaganje z gotovino ali za klju\u010dno vlogo oziroma obsojen\u010dev odlo\u010dilni prispevek pri izvajanju ban\u010dnih transakcij, s \u010dimer vsem se (najmanj) ote\u017euje ugotavljanje izvora sredstev in sledljivost finan\u010dnih tokov.\n\n70. Ni\u017eji sodi\u0161\u010di (strnjeno in s sklicevanjem na ustrezne razloge to\u010dki 52 in 53 drugostopenjske sodbe) sta s potrebnimi razlogi utemeljili, na podlagi katerih dokazov sta zaklju\u010dili, da je obsojencu dokazana tudi storitev kaznivega dejanja po 245. \u010dlenu KZ-1. Vi\u0161je sodi\u0161\u010de je prito\u017ebo obrambe v smeri, da obsojencu kaznivo dejanje ni dokazano, zavrnilo kot neutemeljeno. Vztrajanje pri trditvah, da je bilo dejansko stanje v tem delu zmotno ugotovljeno, v postopku z zahtevo za varstvo zakonitosti ni (ve\u010d) dopustno (drugi odstavek 420. \u010dlena ZKP).\n\nK zahtevi za varstvo zakonitosti zagovornika obsojenega E. E.\n\n71. Zagovornik v poglavju \u00bbPrecej\u0161en dvom v resni\u010dnost odlo\u010dilnih dejstev in s tem povezana kr\u0161itev materialnega prava iz KZ-1\u00ab navaja, da zahtevo vlaga na podlagi 427. \u010dlena ZKP. Ne le, da s tem izrecno uveljavlja nedovoljen razlog za vlo\u017eitev zahteve po drugem odstavku 420. \u010dlena ZKP; v prvem odstavku prepisuje del navedb iz zahteve zagovornikov soobsojenega B. B., ki se nana\u0161ajo na tega obsojenca, ne na obsojenega E. E., in na katere je Vrhovno sodi\u0161\u010de \u017ee odgovorilo v to\u010dki 68 te sodbe. Vlo\u017enik decidirano omenja \u00bbB. B.\u00ab in zapi\u0161e, da je v celoti nedokazan o\u010ditek glede predajanja zaslu\u017eka od prostitucije A. A., kar se obsojenemu E. E. sploh ne o\u010dita, ampak soobsojenemu B. B. Ker se (tudi v postopkih s pravnimi sredstvi) pravica do sodnega varstva iz 23. \u010dlena Ustave zagotavlja le tistemu, ki sam ali po zagovorniku zatrjuje kr\u0161itve svojih pravic, teh navedb \u017ee iz navedenih razlogov ni mo\u010d upo\u0161tevati,72 najsi gre za kr\u0161itve pravic soobsojenih B. B. ali A. A.\n\n72. V nadaljevanju pa se vlo\u017enik \u00bbpridru\u017euje bistvenim navedbam obd. A. A.\u00ab. S povzemanjem oziroma prepisovanjem navedb iz zahteve zagovornice soobsojene A. A. navaja, da kljub ob\u0161irnemu opisu kaznivega dejanja po tretjem v zvezi s prvim odstavkom 175. \u010dlena KZ-1, ki se nana\u0161a tako na posamezne \u010dlane kot na hudodelsko zdru\u017ebo kot celoto, iz opisa ne izhaja, v \u010dem naj bi se kazalo izkori\u0161\u010danje (oseb, ki se prostituirajo) kot bistveni zakonski znak tega kaznivega dejanja. Zatrjuje, da zakonski znak \u00bbizkori\u0161\u010danja\u00ab ne izpolnjuje zahtev lex certa. Ocenjuje, da pravnomo\u010dna sodba nima razlogov o odlo\u010dilnih dejstvih. Prepisuje lastno oceno izvedenih dokazov, ki jo je v zahtevi navedla zagovornica obsojene A. A. Prepi\u0161e tudi zatrjevanja kr\u0161itev, ki bi lahko imele pomen le za procesni polo\u017eaj te soobsojenke. Enako velja za sklop navedb glede kaznivega dejanja po 245. \u010dlena KZ-1, vklju\u010dno s tezo, da bi opis kaznivega dejanja v tem delu moral vsebovati opredelitev dopolnilne norme iz Zakona o prepre\u010devanju pranja denarja in financiranja terorizma, in s stali\u0161\u010dem, da ne iz opisa kaznivega dejanja niti iz razlogov pravnomo\u010dne sodbe ne izhaja, da so se \u010dlani hudodelske zdru\u017ebe zdru\u017eili z namenom, da bi v zdru\u017ebi prali denar. Zagovornik prepi\u0161e celo o\u010ditek o kr\u0161itvi \u010detrtega odstavka 329. \u010dlena ZKP, ker se sodi\u0161\u010de prve stopnje ni opredelilo do navedb soobsojene A. A. v njeni zaklju\u010dni besedi.\n\n73. Kolikor se navedbe vlo\u017enika ne nana\u0161ajo na soobsojeno A. A. in po vsebini uveljavljajo bodisi kr\u0161itev kazenskega zakona po 1. to\u010dki 372. \u010dlena ZKP bodisi bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, gre za izvajanja, ki so v celoti materialno neiz\u010drpana (peti odstavek 420. \u010dlena ZKP), saj jih tedanji obsojen\u010dev zagovornik v prito\u017ebi zoper sodbo sodi\u0161\u010da prve stopnje ni podal. Kljub temu se je Vrhovno sodi\u0161\u010de (iz logi\u010dnih razlogov, saj gre za prepisovanje zahteve druge zagovornice) glede vseh pomislekov opredelilo pri presoji zahteve zagovornice soobsojene A. A.\n\n74. Vlo\u017enik kot povsem zmotne ocenjuje trditve to\u017eilstva na strani 42 \u00bbOBT\u00ab (o\u010ditno obto\u017enice), pri \u010demer govori o nekak\u0161nih \u00bbskupnih poslih\u00ab v zvezi s podjetjem C., d. o. o., in zanika \u00bbdajanje navodil\u00ab v zvezi z zlorabo prostitucije. Omenja tudi zase\u017eeno \u0161tampiljko A. G. ob hi\u0161ni preiskavi pri C. C. ter \u00bbvi\u0161jo pla\u010do\u00ab E. E. in F. F. v primerjavi z \u00bbostalimi zaposlenimi\u00ab v \u00bbdru\u017ebah\u00ab. Izvajanja, ki brez vsake rde\u010de niti o\u010ditno pomenijo izseke iz zagovora soobsojene A. A., vlo\u017enik sklene z omenjanjem dolga, ki naj bi ga imel E. E. do \u00bbJ. J.\u00ab. Gre za navedbe, ki so prvi\u010d v tolik\u0161ni meri nejasne, da jih niti ni mogo\u010de preizkusiti, drugi\u010d pa ne naka\u017eejo, toliko manj zatrjujejo kateri koli razlog iz prvega odstavka 420. \u010dlena ZKP, zaradi katerega je dopustno vlo\u017eiti zahtevo za varstvo zakonitosti. V posledici popolne posplo\u0161enosti prav tako ni mogo\u010de preizkusiti trditev, da se sodi\u0161\u010de ni opredelilo do \u00bbnavedb obdol\u017eenih v postopku\u00ab oziroma do \u00bbdokazov, ki jih je obramba vlo\u017eila v spis\u00ab, s \u010dimer vlo\u017enik naka\u017ee uveljavljanje kr\u0161itev 22. in 25. \u010dlena Ustave ter bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP, a brez uspeha. Govori celo o kr\u0161itvah pravic \u00bbobto\u017eene\u00ab, kar ne more biti obsojeni E. E.\n\n75. Odlo\u010dbo o kazenskih sankcijah vlo\u017enik izpodbija s stali\u0161\u010dem, da gre za \u00bbdvojno kaznovanje\u00ab obsojenca, s \u010dimer smiselno zatrjuje obstoj navideznega steka med kaznivima dejanjema po 175. in 245. \u010dlenu KZ-1. Tak\u0161no naziranje je Vrhovno sodi\u0161\u010de \u017ee zavrnilo v to\u010dki 58 te sodbe, na tamkaj\u0161nje razloge pa se v izogib ponavljanju sklicuje. V to\u010dki 56 te sodbe je bilo pojasnjeno tudi, da primernost kazenske sankcije glede na ugotovljene obte\u017eevalne in olaj\u0161evalne okoli\u0161\u010dine ni razlog, zaradi katerega bi bilo dopustno vlo\u017eiti zahtevo za varstvo zakonitosti. Odlo\u010dba o kazni zapora, dolo\u010denih in izre\u010deni obsojencu, je v pravnomo\u010dni sodbi razumno obrazlo\u017eena (strani 126 \u2013 129 prvostopenjske in 124 drugostopenjske sodbe), vklju\u010dno z opredelitvijo glede okoli\u0161\u010din, ki jih ponavlja vlo\u017enik in s tem na nedovoljen na\u010din nasprotuje primernosti kazenske sankcije. Enaki razlogi, ki jih je Vrhovno sodi\u0161\u010de glede soobsojene A. A. \u017ee navedlo v to\u010dki 59 te sodbe, veljajo tudi v zvezi s stransko denarno kaznijo, izre\u010deno obsojenemu E. E. Sodi\u0161\u010de prve stopnje (stran 129 prvostopenjske sodbe) je navedlo, da je pri dolo\u010ditvi vi\u0161ine dnevnega zneska denarne kazni upo\u0161tevalo obsojen\u010deve premo\u017eenjske razmere (tretji odstavek 47. \u010dlena KZ-1), ki so razvidne iz njegovih osebnih podatkov, povzetih v izreku sodbe. Dnevni znesek v vi\u0161ini 20 EUR je pomno\u017eilo z dolo\u010denimi 300 dnevnimi zneski, kar v skladu s prvim odstavkom 47. \u010dlena KZ-1 pomeni 6.000 EUR denarne kazni. \u0160tevilo dnevnih zneskov je sodi\u0161\u010de dolo\u010dilo z upo\u0161tevanjem splo\u0161nih pravil o odmeri kazni (49. \u010dlen KZ-1), pri \u010demer so ugotovljene okoli\u0161\u010dine, obrazlo\u017eene pri odmeri zaporne kazni, na\u0161le svoje mesto tudi pri dolo\u010ditvi \u0161tevila dnevnih zneskov denarne kazni. Po presoji vi\u0161jega sodi\u0161\u010da je sodi\u0161\u010de prve stopnje obsojencu zakonito izreklo denarno kazen, ki je primerna. Vrhovno sodi\u0161\u010de razloge ni\u017ejih sodi\u0161\u010d sprejema, kr\u0161itve 22. in 25. \u010dlena Ustave ter po 11. to\u010dki prvega odstavka 371. \u010dlena ZKP pa niso podane.\n\nK zahtevi za varstvo zakonitosti zagovornika obsojene F. F.\n\n76. Zagovornik meri k uveljavljanju kr\u0161itve kazenskega zakona po 1. to\u010dki prvega odstavka 420. \u010dlena v zvezi s 1. to\u010dko 372. \u010dlena ZKP z navedbami (povzetimi po zahtevi zagovornice soobsojene A. A.), da iz opisa kaznivega dejanja po 175. \u010dlenu KZ-1 ne izhaja, v \u010dem se ka\u017ee izkori\u0161\u010danje (oseb, ki so se prostituirale) kot bistveni zakonski znak zlorabe prostitucije. Dodaja, da je zakonski znak \u00bbizkori\u0161\u010danja\u00ab problemati\u010den, saj ne izpolnjuje zahtev po lex certa. Navedbe v tej smeri so materialno neiz\u010drpane (peti odstavek 420. \u010dlena ZKP), saj jih ne sama obsojenka niti njena tedanja zagovornica v prito\u017ebah zoper sodbo sodi\u0161\u010da prve stopnje na ta na\u010din nista koncipirali. Vendarle se je Vrhovno sodi\u0161\u010de do tovrstnih pomislekov opredelilo pri obravnavanju zahteve zagovornice soobsojene A. A., kar velja tudi za vse ostale navedbe, ki se v zahtevah podvajajo, ne glede na materialno neiz\u010drpanost. Prav tako iz zahteve zagovornice soobsojene A. A. prepisana kritika zagovornika, da bi bilo v predmetni zadevi \u00bbnujno\u00ab zasli\u0161ati vse o\u0161kodovanke, ni zadostno konkretizirana niti argumentirana, kar prepre\u010duje preizkus Vrhovnega sodi\u0161\u010da.\n\n77. Vlo\u017enik nadalje zanika, da bi v Novi Gorici prihajalo do zlorabe prostitucije in do izkori\u0161\u010danja o\u0161kodovank. Vrhovnemu sodi\u0161\u010du ponuja oceno izvedenih dokazov, kot izhaja iz zahteve zagovornice soobsojene A. A. Izra\u017ea nestrinjanje z dokazno oceno ni\u017ejih sodi\u0161\u010d (razumno in strnjeno utemeljeno v to\u010dkah 64 \u2013 66 drugostopenjske sodbe s sklici na relevantne razloge na drugih mestih te sodbe in prvostopenjske sodbe), da je obsojeni F. F. dokazana storitev kaznivega dejanja po tretjem v zvezi s prvim odstavkom 175. \u010dlena KZ-1. V to\u010dki 65 je vi\u0161je sodi\u0161\u010de med drugim pritrdilo dokazni oceni sodi\u0161\u010da prve stopnje, da je gotovina v znesku 2.600 EUR (v apoenih po 50 EUR), zase\u017eena obsojenki pri hi\u0161ni preiskavi in odvzeta na podlagi prvega odstavka 75. \u010dlena KZ-1, predstavljala del zaslu\u017eka tujih dr\u017eavljank z naslova prostituiranja. Kaznivo dejanje naj ne bi bilo dokazano niti soobsojeni A. A. niti konkretizirana navodila, ki jih je A. A. dajala drugim \u010dlanom hudodelske zdru\u017ebe. S temi navedbami vlo\u017enik uveljavlja nedovoljen razlog za vlo\u017eitev zahteve po drugem odstavku 420. \u010dlena ZKP.\n\n78. Navedbe vlo\u017enika v sklopu izpodbijanja obsodbe za kaznivo dejanje po 245. \u010dlenu KZ-1, da iz opisa kaznivega dejanja ni razvidna opredelitev dopolnilne norme iz Zakona o prepre\u010devanju pranja denarja in financiranja terorizma, so materialno neiz\u010drpane (peti odstavek 420. \u010dlena ZKP). Prav tako materialno neiz\u010drpane so navedbe, da iz opisa kaznivega dejanja in obrazlo\u017eitve pravnomo\u010dne sodbe ne izhaja, da je bila hudodelska zdru\u017eba organizirana zato, da bi njeni \u010dlani prali denar. Trditve v delu, da ni jasno, s katerimi izvr\u0161itvenimi na\u010dini je kaznivo dejanje izvr\u0161evala obsojena A. A., se ne nana\u0161ajo na obsojeno F. F., zato so iz razlogov, pojasnjenih v to\u010dki 71 te sodbe, brezpredmetne. Zakaj je bila obsojenka spoznana za krivo tudi v tem delu obsodilne sodbe, pa sta ni\u017eji sodi\u0161\u010di obrazlo\u017eili (zlasti strani 69 \u2013 71, 76 \u2013 80, 85 \u2013 87, 91, 113 in 114 prvostopenjske ter to\u010dki 44 in 70 drugostopenjske sodbe). \u017de ve\u010dkrat je bilo v tej sodbi pojasnjeno, da sklicevanje vlo\u017enika na dolo\u010dbo 427. \u010dlena ZKP ni upo\u0161tevno, kar izhaja iz poenotene prakse Vrhovnega sodi\u0161\u010da.\n\n79. Neupo\u0161tevna so tudi izvajanja, da je sodi\u0161\u010de prve stopnje na \u0161kodo soobsojene A. A. prekr\u0161ilo \u010detrti odstavek 329. \u010dlena ZKP, ker se ni opredelilo do njenih navedb v zaklju\u010dni besedi in do dokazov, ki jih je ob tem vlo\u017eila v spis. V nadaljevanju vlo\u017enik nekriti\u010dno povzema dele zagovora obsojene A. A., ki se obsojene F. F. ti\u010de le v sklopu pav\u0161alne navedbe o njeni \u00bbvi\u0161ji pla\u010di\u00ab v (neopredeljenih) \u00bbdru\u017ebah\u00ab in zanikanja, da je A. A. od F. F. pobirala denar z naslova prostitucije. Povzete in druge navedbe v tem delu zahteve so v nasprotju bodisi z drugim odstavkom 420. \u010dlena ZKP bodisi s pogojem dolo\u010dne utemeljenosti kr\u0161itev, ki jih je mogo\u010de uveljavljati z zahtevo. Trditve v smeri izpodbijanja dokaznih zaklju\u010dkov ni\u017ejih sodi\u0161\u010d, da je bila v pranje denarja vklju\u010dena tudi dru\u017eba I., d. o. o., ki jo je obvladovala soobsojena A. A., in v smeri zavrnitve dokaznega predloga (ki ga ni podala obramba obsojene F. F. niti se mu ni pridru\u017eila), naj izvedenec Tibor Hren ponovno pregleda celotno dokumentacijo te dru\u017ebe, sicer pa naj se postavi nov izvedenec (to\u010dka 54 te sodbe), so prvenstveno materialno neiz\u010drpane.\n\n80. Odlo\u010dbo o kazenskih sankcijah zagovornik izpodbija z vsebinsko identi\u010dnimi navedbami kot v svoji zahtevi zagovornik soobsojenega E. E., le z okvirno aplikacijo na obsojeno F. F. Zato se Vrhovno sodi\u0161\u010de, da ne bo ponavljanja, v celoti sklicuje na to\u010dko 75 te sodbe, saj vsi tam podani razlogi veljajo tudi za presojo zakonitosti odlo\u010dbe o kazenskih sankcijah, izre\u010denih obsojeni F. F.\n\n81. Trditev obsojenke v izjavi z dne 24. 3. 2023 o odgovoru vrhovne dr\u017eavne to\u017eilke na zahteve za varstvo zakonitosti, da do prejema odgovora ni bila seznanjena s tem, da je njen zagovornik odvetnik Marko Gabri\u010d iz Se\u017eane, je v nasprotju s pooblastilom zagovorniku z dne 1. 6. 2021 za vlo\u017eitev zahteve zakonitosti, ki ga je obsojenka lastnoro\u010dno podpisala in se nahaja v spisu.\n\nK zahtevama za varstvo zakonitosti obsojenega C. C. in njegove zagovornice\n\nGlede kazenskopravnega o\u010ditka\n\n82. V abstraktnem delu opisa kaznivega dejanja po prvem, tretjem in \u010detrtem odstavku 245. \u010dlena KZ-1 se obsojencu o\u010dita, da so on in drugi \u010dlani hudodelske zdru\u017ebe denar velike vrednosti, za katerega so vedeli, da je bil pridobljen s kaznivimi dejanji po 175. \u010dlenu KZ-1, sprejeli, z njim razpolagali, ga uporabili pri gospodarski dejavnosti in s pranjem zakrili oziroma poskusili zakriti njegov izvor. Vloga vsakega \u010dlana hudodelske zdru\u017ebe je bila natan\u010dno dolo\u010dena, pred, med in po izvr\u0161evanju pranja denarja pa so bili v kontaktih zaradi dogovarjanja o na\u010dinu izvr\u0161evanja pranja denarja. Vloga obsojenega C. C. je v konkretnem delu opisa opredeljena tako, da je po navodilih J. J. in A. A. sodeloval pri finan\u010dnih transakcijah sredstev, pridobljenih z zlorabo prostitucije, prek Dru\u0161tva B. do dru\u017ebe F., d. o. o., na na\u010din, da je dajal usmeritve glede finan\u010dnih transakcij B. B. in A. D., ki je v imenu Dru\u0161tva B. izvajala ra\u010dunovodska opravila za zakritje nezakonitega izvora pridobljenih sredstev oziroma transakcije kot legalne prikazovala v ra\u010dunovodskih izkazih. Pri tem je B. B. kot zakoniti zastopnik Dru\u0161tva B. po usmeritvah obsojenega C. C. v \u010dasu od 1. 1. 2007 do 7. 6. 2013 odrejal prenakazila sredstev, ki so bila nakazana na transakcijski ra\u010dun dru\u0161tva z naslova dohodka pri izvajanju zlorabe prostitucije (od pla\u010danih \u00bb\u010dlanarin\u00ab, fiktivnih kreditov in vra\u010dil stro\u0161kov), na transakcijski ra\u010dun A. B. (la\u017eno opredeljenih kot najemnina), z namenom nadaljnjih nakazil (prek D. D.) na ra\u010dun dru\u017ebe F., d. o. o., prav tako pa je B. B. dajal navodila glede vodenja ra\u010dunovodstva A. D. Del denarja oziroma gotovine, ki sta jo A. A. izro\u010dala B. B. (pridobljen z gotovinskimi pla\u010dili strank za usluge prostitutk) in F. F. (pridobljen z dvigi z ra\u010dunov dru\u017eb D., d. o. o., C., d. o. o., in E., d. o. o., ter z ra\u010dunov bolgarskih dr\u017eavljank), naj bi A. A. izro\u010dala tudi C. C. Obsojenec je bil seznanjen s tem, da so bila sredstva pridobljena s kaznivimi dejanji zlorabe prostitucije.\n\n83. Obsojenec v zahtevi navaja, da je izrek sodbe (v delih, ki se nana\u0161ajo nanj) nerazumljiv in nasprotuje samemu sebi. Ocenjuje, da v natan\u010dnem (konkretnem) delu opisa kaznivega dejanja ni opredeljeno, kak\u0161ne usmeritve in v zvezi s \u010dim naj bi dajal A. D. Namesto tega se v \u00bbnatan\u010dnej\u0161em\u00ab delu opisa o\u010dita, da je prejemal denar od A. A., \u010desar pa v predhodnem opisu ni najti. Obsojenec bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP uveljavlja tudi z navedbami, da prvostopenjska sodba ne vsebuje razlogov o odlo\u010dilnih dejstvih, tj. glede o\u010ditka, da je A. A. del denarja, prejetega od B. B. in F. F., izro\u010dala tudi C. C. Prvenstveno \u017ee iz opisa kaznivega dejanja ne izhaja, kdaj, kje, zakaj in koliko denarja naj bi bilo izro\u010denega, prav tako pa se v obrazlo\u017eitvi sodbe zgolj nepojasnjeno, nekonkretizirano in neargumentirano ponovi o\u010ditek iz opisa kaznivega dejanja. Istovrstna procesna kr\u0161itev naj bi bila podana tudi zaradi nasprotja med izrekom in razlogi prvostopenjske sodbe. V izreku se obsojencu ne o\u010dita, da je del denarja iz kriminalne dejavnosti prejemal od B. B. (ampak od A. A.), po obrazlo\u017eitvi pa naj bi bil B. B. tisti, ki je del gotovine izro\u010dal obsojencu, da bi s tem denarjem pokrival razli\u010dne ra\u010dune za delovanje Dru\u0161tva B. in lokala A. Tak\u0161ni o\u010ditki o odlo\u010dilnem dejstvu in zakonskem znaku kaznivega dejanja po 245. \u010dlenu KZ-1 (sprejemu denarja) so nelogi\u010dni, razlogi prvostopenjske sodbe v tem delu pa nejasni in v precej\u0161nji meri sami s seboj v nasprotju. Odgovor vi\u0161jega sodi\u0161\u010da (to\u010dka 81 drugostopenjske sodbe) na tosmerne prito\u017ebene navedbe je nerazumljiv in o\u010ditno zmoten.\n\n84. Bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP je med drugim podana, \u010de je izrek sodbe nerazumljiv ali \u010de nasprotuje samemu sebi. Izrek sodbe je nerazumljiv tedaj, \u010de se ne more zanesljivo sklepati, na kaj in na koga se nana\u0161a ter o \u010dem je sodi\u0161\u010de v bistvu odlo\u010dilo; v nasprotju s samim seboj pa je izrek tedaj, \u010de se glede istih dejstev v enem delu izreka zatrjuje nekaj drugega kot v preostalem delu.73 Nobene od teh pomanjkljivosti v danem primeru ni. Opis kaznivega dejanja je treba brati kot celoto, pri \u010demer iz opisa jasno izhaja te\u017ei\u0161\u010de o\u010ditka obsojencu \u2013 sodelovanje pri razpolaganju z denarnimi sredstvi s finan\u010dnimi transakcijami oziroma ban\u010dnimi nakazili od Dru\u0161tva B. k A. B. Krivdorek je sklep\u010den in razumljiv; trditev zagovornice v zahtevi, da v izreku sodbe ni navedena niti ena transakcija, pri kateri naj bi obsojenec sodeloval z dajanjem usmeritev, pa ni utemeljena. Prav tako je o\u010ditno, da so se obsojen\u010deve usmeritve A. D. nana\u0161ale na opredeljena \u00bbra\u010dunovodska opravila za prikritje nezakonitega izvora denarnih sredstev\u00ab (druga alineja na strani 8 prvostopenjske sodbe). Opredeljevanje vseh prikazov transakcij v ra\u010dunovodskih izkazih ne sodi v opis kaznivega dejanja, ki ne sme biti po nepotrebnem (pre)zasi\u010den in zato nepregleden, temve\u010d sodi v razloge sodbe. Vloga ra\u010dunovodkinje A. D. in njeno sodelovanje z obsojencem, ki se nana\u0161a na \u00bbpokrivanje\u00ab nakazil z ra\u010duna Dru\u0161tva B. na ra\u010dun A. B. na podlagi fiktivne najemne pogodbe za poslovni prostor, v katerem je deloval no\u010dni klub A., izhaja \u017ee iz razlogov prvostopenjske sodbe (npr. strani 72 in 73). V ra\u010dunovodskih listinah se je torej prikazovala podlaga za ban\u010dna nakazila, ki niso imela temelja v dejansko obstoje\u010dem obligacijskem (najemnem) razmerju. Ni\u017eji sodi\u0161\u010di (strnjeno to\u010dke 82 \u2013 84 drugostopenjske sodbe) sta navedli ob\u0161irne razloge v utemeljitev dokaznih zaklju\u010dkov, da je obsojeni C. C. v celoti izvedbeno skrbel za pla\u010dilni promet tako Dru\u0161tva B. kot dru\u017ebe F., d. o. o., vklju\u010dno z dajanjem usmeritev B. B. in A. D., s katerimi se je zasledoval cilj zakritja nezakonitega izvora sredstev, pridobljenih s prostitucijo. Ni\u017eji sodi\u0161\u010di sta pojasnili, da je ra\u010dunovodkinja pla\u010dilne naloge pripravljala po obsojen\u010devih navodilih; slednji je priskrbel tudi dokumentacijo, potrebno za knji\u017eenje. Zlasti je povedno, da je ra\u010dunovodkinja \u017ee fiktivno najemno pogodbo z A. B. pripravila po njegovih usmeritvah, prav na podlagi te pogodbe pa se je denar iz prostitucije iz Dru\u0161tva B. pretakal na transakcijski ra\u010dun A. B., od tod pa na dru\u017ebo F., d. o. o, kar je sr\u017e kazenskopravnega o\u010ditka. Zagovornici ni mogo\u010de pritrditi, da je kazenskopravni o\u010ditek obsojencu splo\u0161en in nekonkretiziran, kar naj bi obsojencu onemogo\u010dalo u\u010dinkovito obrambo. Kam meri vlo\u017enica z navedbami, da iz opisa kaznivega dejanja ne izhaja njegova \u00bbprepovedanost\u00ab oziroma \u00bbprotipravnost\u00ab, ni razumljivo.\n\n85. Odlo\u010dilna so tista dejstva, ki se nana\u0161ajo na predmet obto\u017ebe in druge odlo\u010ditve, ki jih je sodi\u0161\u010de sprejelo v zvezi z obto\u017ebo in jih mora navesti v obrazlo\u017eitvi pisno izdelane sodbe (sedmi do deseti odstavek 364. \u010dlena ZKP). Zlasti glede razlogov o teh dejstvih, ki bodisi manjkajo bodisi so popolnoma nejasni ali v precej\u0161nji meri s seboj v nasprotju, je mo\u017ena bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP.74 Vrhovno sodi\u0161\u010de presojo vi\u0161jega sodi\u0161\u010da (to\u010dka 81 drugostopenjske sodbe), da je bistvo kazenskopravnega o\u010ditka obsojencu sodelovanje pri razpolaganju z denarnimi sredstvi, izvirajo\u010dimi iz zlorabe prostitucije, z ban\u010dnimi transakcijami od Dru\u0161tva B. prek ra\u010duna A. B. k dru\u017ebi F., d. o. o., pospremljenimi z ra\u010dunovodskimi prikazovanji, sprejema. Res pa je v opisu kaznivih dejanj po 245. \u010dlenu KZ-1 navedeno, da je del gotovine, ki jo je poprej pridobila od B. B. in F. F., soobsojena A. A. izro\u010dala J. J. in C. C., medtem ko je sodi\u0161\u010de prve stopnje na ve\u010d mestih utemeljilo, da je obsojeni C. C. del gotovine prejemal od B. B. Odlo\u010dilen je v tem pogledu (dopolnjujo\u010di) o\u010ditek, da je obsojenec s sprejemom denarja izpolnil \u0161e enega od alternativno opredeljenih zakonskih znakov kaznivega dejanja pranja denarja, pri \u010demer za izpolnitev zakonskega znaka ni bistveno, od koga (v tem primeru res od B. B., ne od A. A.) je gotovino (v smislu izvr\u0161itvenega ravnanja) sprejel. Ni\u017eji sodi\u0161\u010di sta obrazlo\u017eili, da sprejemanje gotovine od B. B. izhaja iz prestre\u017eenih telefonskih pogovorov, torej izsledkov prikritega preiskovalnega ukrepa po 150. \u010dlenu ZKP. Razumljivo je, da natan\u010dnih podatkov o \u010dasovnih, krajevnih in zneskovnih parametrih prejete gotovine glede na konspirativno naravo ravnanj \u010dlanov organizirane hudodelske zdru\u017ebe ni bilo mogo\u010de ugotoviti, medtem ko sta namen prejema gotovine (pla\u010devanje ra\u010dunov za potrebe Dru\u0161tva B. in lokala A.) sodi\u0161\u010di pojasnili. \u010cas in kraj manifestiranja posameznih izvr\u0161itvenih oblik nista zakonska znaka kaznivega dejanja po 245. \u010dlenu KZ-1, zato ne predstavljata odlo\u010dilnih dejstev, ki bi ju bilo treba konkretno opredeliti v opisu kaznivega dejanja. Vendar pa ni dvoma, na katere dolo\u010dljive histori\u010dne dogodke, ki izhajajo iz izsledkov prikritega preiskovalnega ukrepa, se izvr\u0161itvena ravnanja obsojenca nana\u0161ajo in kak\u0161na je vsebina tega dela (individualiziranega) kazenskopravnega o\u010ditka. Posledi\u010dno Vrhovno sodi\u0161\u010de ocenjuje, da zatrjevana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP ni podana; drugih vpra\u0161anj, glede katerih bi se moralo Vrhovno sodi\u0161\u010de opredeliti, pa zahtevi ne odpirata.\n\n86. Krivdoreka ne obremenjujeta ne nerazumljivost ne notranje nasprotje, \u010de iz opisa kaznivih dejanj po 245. \u010dlenu KZ-1 ne izhaja, da sta J. J. in A. A. dajala navodila obsojencu, medtem ko je razbrati, da je slednji dajal usmeritve B. B. in A. D. po njunih navodilih. \u017de iz tak\u0161ne opredelitve je povsem jasno, da sta A. A. kot vodilna \u010dlana hudodelske zdru\u017ebe dajala navodila (tudi) obsojencu, saj \u010de naslovnik navodila prejme, jih mora nekdo tudi izraziti, konkretizacija zrcalnega izvr\u0161itvenega ravnanja v opisu kaznivega dejanja pa za njegovo sklep\u010dnost ni potrebna. Iz dejanskih ugotovitev pravnomo\u010dne sodbe je razvidno, da je bil obsojenec po pooblastilu J. J. odgovoren za dru\u017ebo F., d. o. o., v smislu poslovanja in ban\u010dnega prometa, \u017ee pa je bilo povedano, da je dru\u017ebo F., d. o. o., h kateri se je v kon\u010dni instanci stekal prete\u017eni del sredstev, pridobljenih z zlorabo prostitucije, obvladoval J. J. Obsojenec je operativno skrbel tudi za finan\u010dno poslovanje Dru\u0161tva B., medtem ko so mu bile pri hi\u0161ni preiskavi zase\u017eene \u0161tampiljke dru\u017ebe F., d. o. o., in Dru\u0161tva B. ter \u0161e \u0161tampiljka s podpisom A. A. Izsledki izvedenih dokazov, zlasti vsebina prestre\u017eenih telefonskih pogovorov in elektronskih komunikacij, so pokazali, da je obsojenec po navodilih zakoncev A. A., ki sta imela vodilni vlogi v zdru\u017ebi, dajal usmeritve B. B. in A. D. Obsojen\u010deve vloge v hudodelski zdru\u017ebi ne izklju\u010dujejo okoli\u0161\u010dine, da sta tudi A. A. dajala navodila B. B. in da je B. B. dajal navodila A. D., zagovornica pa z izra\u017eanjem druga\u010dnih stali\u0161\u010d ne more uspeti.\n\n87. Obsojenec navaja, da se vi\u0161je sodi\u0161\u010de do smiselno enakih prito\u017ebenih navedb ni opredelilo, s \u010dimer je prekr\u0161ilo dolo\u010dbo 395. \u010dlena ZKP in obsojen\u010devo pravico do enakega varstva pravic po 22. \u010dlenu Ustave. Slede\u010d uveljavljeni sodni praksi75 obveznost sodi\u0161\u010d ustrezno obrazlo\u017eiti svoje odlo\u010ditve prvenstveno res izhaja iz 22. \u010dlena Ustave kot komponenta pravice do enakega varstva pravic. Zahteva po obrazlo\u017eenosti sodne odlo\u010dbe je ob boku z dol\u017enostjo sodi\u0161\u010da druge stopnje, da odgovori na relevantne prito\u017ebene navedbe (prvi odstavek 395. \u010dlena ZKP), tudi prvina pravice do prito\u017ebe kot (rednega) pravnega sredstva iz 25. \u010dlena Ustave. V (argumentirani) odlo\u010dbi je sodi\u0161\u010de dol\u017eno z zadostno stopnjo jasnosti utemeljiti razloge, na podlagi katerih je sprejelo odlo\u010ditev. Kljub temu je procesni standard obrazlo\u017eitve odlo\u010dbe vi\u0161jega sodi\u0161\u010da druga\u010den (ni\u017eji) kot standard obrazlo\u017eenosti odlo\u010dbe sodi\u0161\u010da prve stopnje. Prito\u017ebeno sodi\u0161\u010de je dol\u017eno presoditi in odgovoriti na tiste prito\u017ebene navedbe, ki se nana\u0161ajo na odlo\u010dilna dejstva, in do slednjih zavzeti stali\u0161\u010da. Standardu obrazlo\u017eenosti vi\u0161je sodi\u0161\u010de zadosti \u017ee s tem, ko je iz obrazlo\u017eitve drugostopenjske sodbe razvidno, da se je s prito\u017ebenimi navedbami seznanilo in jih ni prezrlo. \u010ce se z razlogi izpodbijane sodbe strinja, je dovolj, da jim pritrdi, in ni treba, da (iste) razloge ponavlja.\n\n88. V obravnavanem primeru sodbi vi\u0161jega sodi\u0161\u010da ni mogo\u010de o\u010ditati neskladnosti s kriteriji, ki jih je oblikovala (ustavno)sodna praksa. Iz razlogov, podanih v to\u010dkah 78 \u2013 81 drugostopenjske sodbe, izhaja, da je vi\u0161je sodi\u0161\u010de vsebinsko povezano presodilo prito\u017ebi tako obsojenca kot njegove zagovornice, ki sta oba izpodbijala sklep\u010dnost in notranjo koherenco opisa kaznivega dejanja, o\u010ditanega obsojencu. Na o\u010ditke, ponovljene v zahtevi za varstvo zakonitosti, je vi\u0161je sodi\u0161\u010de odgovorilo: da sta bila zakonca A. A. in J. J. \u00bbalfa in omega\u00ab v organizirani strukturi hudodelske zdru\u017ebe, ki sta dajala ostalim \u010dlanom zdru\u017ebe splo\u0161na navodila, medtem ko je C. C. ra\u010dunovodkinji A. D. dajal konkretne usmeritve za zakritje nezakonitega izvora pridobljenih sredstev, B. B. pa usmeritve o finan\u010dnih transakcijah, kar je natan\u010dno opisano in obrazlo\u017eeno v prvostopenjski sodbi (to\u010dka 79 drugostopenjske sodbe); da navedbe v opisu o\u010ditanega dejanja v izreku izpodbijane sodbe o tem, od koga naj bi C. C. prejemal denar, za o\u010ditano kaznivo dejanje niso pravno relevantne (to\u010dka 81 drugostopenjske sodbe). Vi\u0161je sodi\u0161\u010de je torej prito\u017ebene o\u010ditke v smeri nekonkretiziranosti in nedolo\u010dnosti opisa kaznivega dejanja kot neutemeljene zavrnilo z vsebinskimi razlogi, s \u010dimer je pokazalo, da prito\u017ebenih navedb ni prezrlo, kot navaja vlo\u017enik. Podani razlogi pa so po presoji Vrhovnega sodi\u0161\u010da zadostni.\n\n89. Obsojenec nadalje navaja, da iz pravnomo\u010dne sodbe ne izhaja razlikovanje med pojmoma \u00bbnavodila\u00ab in \u00bbusmeritve\u00ab, zaradi \u010desar je sodba nerazumljiva. Opis kaznivega dejanja ne omogo\u010da sklepanja, da naj bi zakonca A. A. in J. J. ostalim \u010dlanom hudodelske zdru\u017ebe dajala \u00bbsplo\u0161na navodila\u00ab, obsojenec pa \u00bbkonkretne usmeritve\u00ab A. D. in B. B. (za zakritje nezakonitega izvora pridobljenih sredstev in finan\u010dne transakcije), kot je v to\u010dki 79 drugostopenjske sodbe zapisalo vi\u0161je sodi\u0161\u010de. S tem je vi\u0161je sodi\u0161\u010de omenjenima pojmoma dalo povsem nova pomena, o katerih se obsojenec ni mogel izjaviti, kar predstavlja kr\u0161itev pravice do izjave iz 22. \u010dlena Ustave. Sorodno sku\u0161a zagovornica uveljaviti tezo, da so navodila (zakoncev A. A. in J. J.) mnogo mo\u010dnej\u0161a in odlo\u010dnej\u0161a ravnanja kot dajanje usmeritev, zaradi \u010desar je nesmiselno in nelogi\u010dno, da se obsojen\u010devim izvr\u0161itvenim ravnanjem pripisuje tolik\u0161na te\u017ea.\n\n90. Razumno je stali\u0161\u010de vrhovne dr\u017eavne to\u017eilke v odgovoru na zahteve za varstvo zakonitosti (to\u010dka 38), da za razumevanje sr\u010dike kazenskopravnega o\u010ditka zoper obsojenca ni klju\u010dna \u010dlenitev pojmov \u00bbnavodila\u00ab in \u00bbusmeritve\u00ab, pri \u010demer se glede obsojen\u010devih ravnanj v opisu kaznivega dejanja uporablja pojem usmeritev. Po presoji Vrhovnega sodi\u0161\u010da je v tem pogledu klju\u010dno, da so v opisu kaznivega dejanja konkretizirane bistvene razse\u017enosti neprava, ki sta ga v predmetni zadevi uresni\u010dila B. B. in A. D. Pogoju je zado\u0161\u010deno, saj opis dejanja sporo\u010da, da je obsojenec dajal usmeritve B. B. za odrejanje prenakazil sredstev s transakcijskega ra\u010duna Dru\u0161tva B. na ra\u010dun A. B., kot je bilo \u017ee ve\u010dkrat pojasnjeno, A. D. pa za podporne ra\u010dunovodske operacije za zakritje nezakonitega izvora pridobljenih sredstev. Obsojen\u010deva aktivnost je na ta na\u010din substancirano in zadostno opredeljena; konkretnej\u0161a opredelitev oziroma \u00bbvsebinska napolnitev\u00ab, za kak\u0161ne usmeritve je \u0161lo in s katerimi ravnanji se je usmerjanje v pojavni obliki realiziralo, pa sodi v obrazlo\u017eitev sodbe, s \u010dimer vsem konkretizaciji izvr\u0161itvenih ravnanj obsojenca ni mogo\u010de o\u010ditati objektivne in subjektivne nedolo\u010dnosti ter nepreverljivosti. Iz razlogov oziroma dokaznih zaklju\u010dkov pravnomo\u010dne sodbe (strani 80 \u2013 84 prvostopenjske in to\u010dke 82 \u2013 84 drugostopenjske sodbe) izhaja, da je bilo obsojencu (zlasti na podlagi izsledkov prikritega preiskovalnega ukrepa po 150. \u010dlenu ZKP) dokazano usmerjanje B. B. v zvezi z nakazili denarnih sredstev in finan\u010dnim poslovanjem Dru\u0161tva B. in usmerjanje A. D. glede ra\u010dunovodskih operacij. \u017de sodi\u0161\u010de prve stopnje je v utemeljitev teh zaklju\u010dkov dolo\u010dno povzelo vsebino prestre\u017eenih telefonskih pogovorov med vpletenimi protagonisti. Vi\u0161je sodi\u0161\u010de se je opredelilo, da telefonski pogovori izkazujejo, da je bil obsojeni tisti, ki je skrbel za pretok denarja in pla\u010devanje polo\u017enic ter B. B. pojasnjeval, koliko denarja in kam je treba nakazati. Med drugim je bilo prestre\u017eeno dogovarjanje, kaj bo \u0161lo na ra\u010dun Dru\u0161tva B. in v kak\u0161ni vi\u0161ini ter kaj \u00bbmimo\u00ab dru\u0161tva. Iz izpovedb pri\u010de A. D. je razbrati, da je ves pla\u010dilni promet Dru\u0161tva B. (in dru\u017ebe F., d. o. o.) urejal obsojenec, katerega je ra\u010dunovodski servis tudi vselej kontaktiral, \u010de je bilo treba kaj urediti. Elektronski sporo\u010dili A. D. z dne 23. 5. 2011 in 8. 6. 2011, poslani obsojencu, sta pokazali, da se je A. D. na obsojenca obra\u010dala za usmeritve glede na\u010dina pla\u010dila dolo\u010denih stro\u0161kov in glede priprave (fiktivne) najemne pogodbe, sklenjene med Dru\u0161tvom B. in A. B. Iz dejanskih zaklju\u010dkov pravnomo\u010dne sodbe, na katere je Vrhovno sodi\u0161\u010de vezano, torej izhaja, da sta se tako B. B. kot A. D. obra\u010dala na obsojenca glede pla\u010dilnega prometa Dru\u0161tva B. (in dru\u017ebe F., d. o. o.), pri \u010demer je A. D. vse pla\u010dilne naloge pripravljala po njegovih usmeritvah. Upo\u0161tevaje navedeno ima prav vrhovna dr\u017eavna to\u017eilka, da je obsojen\u010deva vloga v hudodelski zdru\u017ebi v okviru izvr\u0161itvenih ravnanj, ki se mu o\u010ditajo, prezentno razvidna, njegove usmeritve B. B. in A. D. pa so bile gotovo konkret(izira)ne narave. Zato ni mogo\u010de pritrditi zahtevi, da naj bi vi\u0161je sodi\u0161\u010de izvr\u0161itvenim ravnanjem obsojenca pripisalo nov, druga\u010den pomen, tj. pomen, ki ne bi bil izhajal \u017ee iz izvedenih dokazov pred sodi\u0161\u010dem prve stopnje, o katerih se je imel obsojenec nedvomno mo\u017enost izjaviti, in razlogov prvostopenjske sodbe. Protispisne so navedbe zagovornice, da naj bi obsojenec B .B. in A. D. dajal \u00bbnasvete\u00ab. Kak\u0161na navodila sta ostalim \u010dlanom hudodelske zdru\u017ebe dajala zakonca A. A. in J. J., je za presojo predmetnih o\u010ditkov obeh zahtev nepomembno.\n\n91. Obsojenec navaja, da ne iz zakonskega besedila KZ-1 niti iz Zakona o prepre\u010devanju pranja denarja in financiranja terorizma ne izhaja, da bi dajanje usmeritev predstavljalo izvr\u0161itveno obliko kaznivega dejanja po 245. \u010dlenu KZ-1. Ne iz opisa kaznivega dejanja niti iz obrazlo\u017eitve drugostopenjske sodbe ni razvidno, pri katerem zakonskem znaku naj bi obsojeni deloval oziroma odlo\u010dilno prispeval k izvr\u0161itvi kaznivega dejanja. Dajanje usmeritev bi glede na dolo\u010dila 38. \u010dlena KZ-1 lahko kve\u010djemu pomenilo pomo\u010d pri kaznivem dejanju, kar se obsojencu ni o\u010ditalo. Prito\u017ebene navedbe v tej smeri je obsojenec argumentirano obrazlo\u017eil, kljub temu pa se vi\u0161je sodi\u0161\u010de do njih ni opredelilo, s \u010dimer je prekr\u0161ilo dolo\u010dbo 395. \u010dlena ZKP in s prezrtjem prito\u017ebenih navedb tudi obsojen\u010devo pravico iz 22. \u010dlena Ustave.\n\n92. Obsojen\u010devo dajanje usmeritev B. B. in A. D. se po vsebini (kot izhaja \u017ee iz opisa kaznivega dejanja) nana\u0161a na ban\u010dne transakcije z ra\u010duna Dru\u0161tva B. na osebni ra\u010dun A. B., s katerega je sredstva dvigovala D. D. V objektivnem pogledu je (tako to\u010dka 45 te sodbe) kaznivo dejanje pranja denarja podano, kadar storilec opravi kakr\u0161en koli premik denarja ali premo\u017eenja, za katerega ve ali bi moral vedeti, da izvira iz kaznivega dejanja, in se zaveda ali vsaj pristane na to, da bo zaradi tak\u0161nega premika prikrito, da denar izvira iz kaznivega dejanja, oziroma bo ote\u017eeno sledenje nezakonitemu denarju.76 Premikanje nezakonito pridobljenih sredstev na podlagi fiktivnega temelja, tj. najemne pogodbe med Dru\u0161tvom B. in A. B., in z namenom, da bi sredstva naposled pristala kot domnevno zakonito pridobljeno premo\u017eenje v poslovni sferi dru\u017ebe F., d. o. o., ustreza abstraktnemu zakonskemu znaku razpolaganja z denarnimi sredstvi.77 Storilci pranja denarja tudi z nakazili znotraj ban\u010dnega sistema, s katerimi se ote\u017euje ugotavljanje izvora sredstev, hkrati pa ote\u017euje sledljivost denarnega toka,78 izpolnijo ta zakonski znak pranja denarja, tj. razpolaganja z denarnimi sredstvi. Teza zagovornice, da pri ban\u010dnih nakazilih zaradi transparentnosti ban\u010dnega poslovanja ni mo\u010d govoriti o prikrivanju izvora denarja, zato ni utemeljena. Ker gre pri tem za uresni\u010ditev zakonskega znaka, (samostojno) dolo\u010denega \u017ee v prvem odstavku 245. \u010dlenu KZ-1, ni potrebe za poseganje po opredelitvah izvr\u0161itvenih na\u010dinov pranja denarja po Zakonu o prepre\u010devanju pranja denarja in financiranja terorizma, kot je to storilo vi\u0161je sodi\u0161\u010de (to\u010dka 78 drugostopenjske sodbe). Izvajanja zagovornice o sklicevanju sodi\u0161\u010da na ta zakon so brezpredmetna. Obsojen\u010deve navedbe, da ni razvidno, \u00bbpri katerem zakonskem znaku je deloval\u00ab, so napa\u010dne. Odsotnost izrecne opredelitve o konkretizaciji abstraktnega zakonskega znaka razpolaganja z denarnimi sredstvi pa ne predstavlja kr\u0161itve, zaradi katere bi obsojenec uspel.\n\n93. Kazensko odgovornost storilca kaznivega dejanja, ki deluje kot \u010dlan hudodelske zdru\u017ebe, ureja prvi odstavek 41. \u010dlena KZ-1. Eden od pogojev za stro\u017ejo kazensko odgovornost je izvr\u0161itev kaznivega dejanja v sodelovanju z najmanj enim \u010dlanom zdru\u017ebe kot sostorilcem ali udele\u017eencem. Poleg navedenega mora biti kriminalna zdru\u017eba sestavljena iz vsaj treh oseb, kaznivo dejanje pa del hudodelskega na\u010drta zdru\u017ebe.79 Sostorilec pri kaznivem dejanju je vsak, ki skupaj z drugim(i) stori kaznivo dejanje tako, da zavestno sodeluje pri storitvi ali kako druga\u010de odlo\u010dilno prispeva k storitvi (drugi odstavek 20. \u010dlena KZ-1). Medtem ko zavestno sodelovanje pri storitvi predpostavlja, da sostorilec sam izpolni katerega od zakonskih znakov kaznivega dejanja, je lahko sostorilec tudi tisti, ki neposredno ne izpolni zakonskih znakov, vendar h kaznivemu dejanju bistveno prispeva. Zakonska opredelitev sostorilstva ima objektivno in subjektivno sestavino. Po objektivni se \u00bbodlo\u010dilnost\u00ab prispevka zrcali v funkcionalni oblasti nad dejanjem, tj. v sostoril\u010devem prevzemanju funkcije, ki je za uresni\u010ditev na\u010drta bistvena. Od tega, kako bo sostorilec opravil svojo nalogo, je odvisno, ali bo dejanje uspelo v zami\u0161ljeni obliki. Prispevek sostorilca je odlo\u010dilen, \u010de se pri na\u010drtovanju dejanja ka\u017ee kot tak\u0161en. Odlo\u010dilnost prispevka ne pomeni nujno, da brez njega kaznivega dejanja objektivno ne bi bilo mo\u010d izvr\u0161iti; zado\u0161\u010da, da bi bila izvr\u0161itev v o\u010deh sostorilcev bistveno ote\u017eena.80 Pri subjektivnem elementu pa mora sostorilec pri dejanju \u00bbzavestno sodelovati\u00ab oziroma delovati \u00bbskupaj z drugimi\u00ab, iz \u010desar se izpeljuje zahteva po predhodni skupni odlo\u010ditvi za dejanje (dogovoru, na\u010drtu, usklajevanju). Ta subjektivna plat sostorilstva posamezne prispevke sostorilcev pove\u017ee v celoto, z njo pa se upravi\u010duje vzajemno pripisovanje u\u010dinkov skupnega delovanja vsakemu od sostorilcev.81\n\n94. Iz razlogov pravnomo\u010dne sodbe izhaja, da je imel obsojenec pri kaznivem dejanju po 245. \u010dlenu KZ-1 aktivno vlogo, v kateri je ob sodelovanju z J. J. in A. A. ter B. B. in A. D. skrbel za prikrivanje izvora denarja iz prepovedane dejavnosti kluba A. oziroma Dru\u0161tva B. in za prilagajanje ra\u010dunovodskih podatkov. Bil je kontaktna oseba za specifikacijo prodajnega mesta, prek katerega je tekel del dohodkov z naslova vstopnine v klub A. Poleg tega je bil poobla\u0161\u010den za upravljanje s transakcijskimi ra\u010duni tako Dru\u0161tva B. kot dru\u017ebe F., d. o. o. (v tej dru\u017ebi je bil poobla\u0161\u010den tudi za urejanje vseh drugih zadev in odgovorna oseba za zaposlovanje tujih dr\u017eavljank, tj. o\u0161kodovank pri kaznivem dejanju po 175. \u010dlenu KZ-1), torej v dveh subjektih, udele\u017eenih pri pranju denarja. Obsojenec je v sodelovanju z A. D. pripravil najemno pogodbo med Dru\u017ebo B. in A. B. kot osrednjim, a fiktivnim pravnim temeljem za o\u010ditana ban\u010dna nakazila, kar po stali\u0161\u010du vi\u0161jega sodi\u0161\u010da dodatno nazorno ka\u017ee, kako pomembno vlogo v zdru\u017ebi je obsojenec imel. Slednji je bil, kot so pokazali prometni podatki za telefonsko \u0161tevilko, ki jo je uporabljal, v kontaktih z drugimi \u010dlani hudodelske zdru\u017ebe, v delovanje katere je bil obsojenec v cilju prikrivanja izvora denarja vpet. Prispevek obsojenca, ki izkazuje ciljnost, \u010dasovno in krajevno povezanost ter usklajenost ravnanj (z delitvijo nalog pri izvr\u0161evanju pranja denarja) \u010dlanov zdru\u017ebe, je na ta na\u010din tako opredeljen v krivdoreku pravnomo\u010dne sodbe kot utemeljen v razlogih ni\u017ejih sodi\u0161\u010d. Iz povzete dejanske podlage sta sodi\u0161\u010di zaklju\u010dili, da je bil prispevek obsojenca o\u010ditno bistven (odlo\u010dilen) za izvr\u0161itev tistega sklopa pranja denarja, ki ga zaznamujejo opredeljene ban\u010dne transakcije, pri katerih je imel obsojenec z dajanjem usmeritev klju\u010dno vlogo, in da je obsojenec zavestno sodeloval skupaj z drugimi \u010dlani hudodelske zdru\u017ebe (na kar napotujeta trditvi v opisu kaznivega dejanja, da je bila vloga vsakega \u010dlana zdru\u017ebe natan\u010dno dolo\u010dena in da so bili \u010dlani v medsebojnih kontaktih zaradi dogovarjanja o na\u010dinih izvr\u0161evanja pranja denarja). Pravnomo\u010dna sodba torej sporo\u010da, da so bila obsojen\u010deva izvr\u0161itvena ravnanja za predmetni sklop pranja denarja odlo\u010dilen pogoj, \u010deprav osebno ni izvr\u0161eval zakonskega znaka razpolaganja z denarnimi sredstvi. Po utrjeni sodni praksi ni treba, da bi moral sostorilec uresni\u010diti vse zakonske znake kaznivega dejanja; zado\u0161\u010da, \u010de sodeluje oziroma odlo\u010dilno prispeva k uresni\u010ditvi enega od njih.82 Iz razlogov pravnomo\u010dne sodbe je mo\u010d razbrati, da obsojen\u010deva ravnanja presegajo stopnjo udele\u017ebe, ki bi jo pri\u010dakovali od (le) pomaga\u010da. Obsojencu se z opredeljenimi ravnanji o\u010dita oblast nad izvajanjem pranja denarja na transferni relaciji Dru\u0161tvo B. \u2013 A. B., pri katerem je deloval na\u010drtno in usklajeno z drugimi. S tem sta izpolnjena tako objektivni kot subjektivni element, ki morata biti podana takrat, kadar sostorilec z lastnim ravnanjem ne izpolnjuje znakov izvr\u0161itvenega ravnanja, kljub temu pa je mo\u010d ravnanja drugih udele\u017eenih (sostorilca B. B., ki je odrejal nakazila sredstev, in A. D.) pripisati tudi obsojencu.83 V tem pogledu je o\u010ditek obsojencu individualiziran in ne gre za o\u010ditek (objektivne) \u00bbodgovornosti za drugega\u00ab oziroma \u00bbodgovornosti za skupino\u00ab. Sostorilskega prispevka obsojenca, ki sta ga ni\u017eji sodi\u0161\u010di prepoznali v okvirih pravne opredelitve po drugem odstavku 20. \u010dlena KZ-1, v postopku z zahtevo za varstvo zakonitosti ni mogo\u010de uspe\u0161no izpodbiti zgolj s povzemanjem zakonskega besedila iz drugega odstavka 38. \u010dlena KZ-1 (da se kot pomo\u010d pri storitvi kaznivega dejanja \u0161teje zlasti, \u010de da kdo storilcu nasvet ali navodila, kako naj stori kaznivo dejanje), brez vsakr\u0161nih konkretnih argumentov, na katere bi bilo mo\u010d dolo\u010dneje odgovoriti. Enako pav\u0161alna je bila tudi navedba obsojenca v prito\u017ebi z dne 16. 8. 2019 (zadnji odstavek na strani 3), zato vlo\u017enik konkretnej\u0161i odgovor vi\u0161jega sodi\u0161\u010da neutemeljeno pogre\u0161a. Obsojenec je v nadaljevanju prito\u017ebe navajal le razloge, s katerimi je nasprotoval ugotovljenemu dejanskemu stanju, glede \u010desar se je vi\u0161je sodi\u0161\u010de opredelilo, dejstvena podlaga sodbe pa pred Vrhovnim sodi\u0161\u010dem ni ve\u010d predmet presoje (drugi odstavek 420. \u010dlena ZKP). Presoje ni\u017ejih sodi\u0161\u010d ne more izpodbiti niti posplo\u0161ena (na\u010delno pravilna) navedba zagovornice, da vsak prispevek ni odlo\u010dilen za kaznivo dejanje. Vlo\u017enica ob upo\u0161tevanju obrazlo\u017eenega ne more uspeti niti z izvajanji, da naj bi se obsojencu o\u010ditala ravnanja drugih po nekak\u0161nem na\u010delu analogije. Z navedbami, da je obsojenec izvr\u0161eval \u00bbrelativno manj pomembne tehni\u010dne zadeve\u00ab in ni bil v nobenem primeru enakovreden osebam, ki so \u00bbvlagale kapital in od kapitala pri\u010dakovale koristi\u00ab, ampak je bil name\u0161\u010denec in dejansko nepomembna oseba, pa zagovornica ne utemeljuje kr\u0161itve kazenskega zakona pri vpra\u0161anju pravne opredelitve (sostorilskega) prispevka obsojenca h kaznivemu dejanju, ampak ponuja lastno oceno izvedenih dokazov, kar ne more biti predmet presoje.\n\n95. Obsojenec kr\u0161itev kazenskega zakona po 1. to\u010dki 372. \u010dlena ZKP uveljavlja z navedbami, da mora biti glede na besedilo \u010detrtega odstavka 245. \u010dlena KZ-1 hudodelska zdru\u017eba ustanovljena oziroma organizirana \u00bbza izvedbo takih dejanj\u00ab, torej kaznivih dejanj pranja denarja. To pa ne izhaja ne iz krivdoreka niti iz obrazlo\u017eitve izpodbijanih sodb. Soobsojeni, ki so v hudodelski zdru\u017ebi izvr\u0161ili kaznivo dejanje po tretjem v zvezi s prvim odstavkom 175. \u010dlena KZ-1, niso imeli namena izvr\u0161evati pranja denarja, temve\u010d prikriti nezakonit denar, ki je nastal z zlorabo prostitucije. O\u010ditek ponovnega zdru\u017eevanja v (raz\u0161irjeno) hudodelsko zdru\u017ebo \u0161e z namenom pranja denarja, pri \u010demer so se v zdru\u017ebo vklju\u010dili \u0161e obsojenec ter D. D. in A. B., je nelogi\u010den in zgre\u0161en. Zagovornica pa (deloma v nasprotju z obsojencem) navaja, da lahko kaznivo dejanje pranja denarja \u00bbprimarno\u00ab izvr\u0161i zgolj tisti, ki je sodeloval pri zlorabi prostitucije.\n\n96. O\u010ditki niso utemeljeni; prvenstveno iz razlogov, ki jih je Vrhovno sodi\u0161\u010de navedlo v to\u010dki 48 te sodbe in se nanje v celoti sklicuje. Obrazlo\u017eeno je bilo, da izvr\u0161itev predhodnega (predikatnega) kaznivega dejanja, v danem primeru po 175. \u010dlenu KZ-1, v hudodelski zdru\u017ebi ne pomeni, da \u010dlani kriminalne zdru\u017ebe ne morejo (v realnem steku) izpolniti zakonskih znakov kvalificiranih oblik dveh kaznivih dejanj po tretjem odstavku 175. \u010dlena in \u010detrtem odstavku 245. \u010dlena KZ-1 (t. i. pravilo dvojne kaznivosti iz drugega odstavka 245. \u010dlena KZ-1). Obsojeni C. C. pri predikatnem kaznivem dejanju zlorabe prostitucije ni bil udele\u017een, je pa v opisu kaznivega dejanja po 245. \u010dlenu KZ-1 zatrjevano, da je bil z zlorabo prostitucije seznanjen. V to\u010dki 48 je bilo nadalje utemeljeno, zakaj v konkretnem primeru izvr\u0161itvena ravnanja storilcev kaznivih dejanj po 245. \u010dlenu KZ-1 oziroma \u010dlanov hudodelske zdru\u017ebe, organizirane za pranje denarja, presegajo kriminalno koli\u010dino, uresni\u010deno v predhodnih kaznivih dejanjih po 175. \u010dlenu KZ-1. Pojasnjeno je bilo, da izvr\u0161itvena ravnanja, opisno konkretizirana v to\u010dki II izreka pravnomo\u010dne sodbe, vklju\u010dno z obsojen\u010devimi, predstavljajo manifestacije zakrivanja izvora denarnih sredstev, ne (le) razpolaganja s premo\u017eenjsko koristjo iz zlorabe prostitucije ali (\u0161e vedno) izvr\u0161evanja zakonskih znakov po 175. \u010dlenu KZ-1. Iz obsojen\u010devih izvajanj je mo\u010d razbrati naziranje, da naj bi \u0161lo pri pranju denarja v razmerju do predhodnega kaznivega dejanja za nekaznivo naknadno dejanje, kar pa ne dr\u017ei. Za ravnanja v idealnem steku bi \u0161lo le tedaj, kadar storilec napad na (isto) pravno varovano dobrino zgolj nadaljuje, pri tem pa ne bi smela biti povzro\u010dena nova \u0161koda za pravno dobrino. O nekaznivosti naknadnega dejanja ni govora, kadar dejanje predstavlja napad na drugo pravno varovano dobrino kot s predhodnim kaznivim dejanjem.84 Kaznivo dejanje po 245. \u010dlenu KZ-1 je, kot \u017ee pojasnjeno, v odnosu do predikatnega kaznivega dejanja po 175. \u010dlenu KZ-1 primer razli\u010dnosti pravno zavarovanih dobrin; pri pranju denarja ne gre (ve\u010d) za varstvo spolne samoodlo\u010dbe oseb, ki se morajo prostituirati, ter njihove svobode ravnanj in odlo\u010ditev, temve\u010d predvsem za varstvo zakonitega in nemotenega delovanja finan\u010dnega in gospodarskega sistema. To pomeni, da je pravno ustrezen zaklju\u010dek, da se \u010dlani hudodelske zdru\u017ebe za zlorabo prostitucije (lahko) zdru\u017eijo tudi v hudodelsko zdru\u017ebo za pranje denarja, medtem ko se v zdru\u017ebo vklju\u010dujejo \u010dlani, ki pri zlorabi prostitucije niso bili udele\u017eeni, a so z nezakonitim izvorom denarnih sredstev seznanjeni (prvi odstavek 245. \u010dlena KZ-1). O merilih, ki morajo biti izpolnjena za zaklju\u010dek o zdru\u017eevanju \u010dlanov hudodelske zdru\u017ebe za pranje denarja, se je Vrhovno sodi\u0161\u010de \u017ee opredelilo v to\u010dki 49 te sodbe. Na tam podane razloge se sklicuje tudi pri odgovoru na navedbe, da kriteriji za organiziranje hudodelske zdru\u017ebe za pranje denarja v opisu kaznivega dejanja po 245. \u010dlenu KZ-1, ki se o\u010dita tudi obsojenemu C. C., niso substancirano opredeljeni. Vloga obsojenca oziroma njegova izvr\u0161itvena ravnanja v okviru njegove vloge v zdru\u017ebi so v krivdoreku pravnomo\u010dne sodbe, kot je bilo ugotovljeno, dolo\u010dno opisana, zato zatrjevana kr\u0161itev kazenskega zakona ne more biti podana. Pravnomo\u010dna sodba vsebuje tudi vse potrebne razloge v utemeljitev zaklju\u010dka, da je obsojencu o\u010ditano kaznivo dejanje dokazano.\n\n97. Zagovornica na ve\u010d mestih zahteve povzema kazenskopravni o\u010ditek obsojencu in razloge izpodbijanih sodb, pri \u010demer z navedbami, na katere ni bilo vsebinsko odgovorjeno v predhodni obrazlo\u017eitvi, bodisi v nasprotju z drugim odstavkom 420. \u010dlena ZKP uveljavlja razlog zmotne ugotovitve dejanskega stanja (tudi s ponavljanjem obsojen\u010devega zagovora) bodisi dolo\u010dno ne izka\u017ee nobene od kr\u0161itev zakona po prvem odstavku 420. \u010dlena ZKP, ki bi jo bilo mogo\u010de presoditi. V sklop nedovoljenega razloga po drugem odstavku 420. \u010dlena ZKP sodijo tudi navedbe, da obsojenec ni vedel, da denarna sredstva izvirajo iz zlorabe prostitucije, pri izvr\u0161evanju kaznivega dejanja po 175. \u010dlenu KZ-1 pa ni bil udele\u017een (kar se mu niti ne o\u010dita, kot protispisno zatrjuje zagovornica).\n\nGlede premo\u017eenjske koristi\n\n98. Neutemeljene so navedbe obsojenca, da iz obrazlo\u017eitve pravnomo\u010dne sodbe ne izhaja, da bi on osebno pridobil protipravno premo\u017eenjsko korist. \u017de sodi\u0161\u010de prve stopnje (strani 129 in 130 prvostopenjske sodbe) je razumno obrazlo\u017eilo, da je v primeru kriminalne dejavnosti (konspirativne narave) v organizirani hudodelski zdru\u017ebi, v delovanje katere je bil obsojeni nedvomno vpet, praviloma nemogo\u010de pridobiti neposredne dokaze, kolik\u0161no premo\u017eenjsko korist je pridobil vsak \u010dlan, pri \u010demer pa je izkustveno in razumno mogo\u010de sklepati, da so s kaznivimi dejanji ali zaradi njih premo\u017eenjsko korist pridobili vsi \u010dlani zdru\u017ebe, ki delujejo iz koristoljubnih vzgibov. Pravno zmotno je tudi nadaljnje stali\u0161\u010de vlo\u017enika, da bi se korist lahko odvzela le storilcem kaznivega dejanja po 175. \u010dlenu KZ-1 kot t. i. predhodnega kaznivega dejanja. Vrhovno sodi\u0161\u010de se je \u017ee opredeljevalo,85 da je pri odvzemu premo\u017eenjske koristi vselej treba izhajati iz namena tega instituta; to je restitucija stanja, ki je bilo spremenjeno v posledici izvr\u0161enega kaznivega dejanja, oziroma vzpostavitev pravnega stanja, ki je bilo prekinjeno zaradi storil\u010deve kr\u0161itve pravnih pravil, kar se v obsojen\u010devem primeru odra\u017ea v izvr\u0161itvi kaznivega dejanja po 245. \u010dlenu KZ-1. Storilec oziroma osebe, na katere je bila protipravna premo\u017eenjska korist prenesena, morajo razpolagati s tak\u0161nim premo\u017eenjem, kot bi, \u010de ne bi pri\u0161lo do obogatitve v posledici kaznivega dejanja. Sodi\u0161\u010de mora obsojencu, ki je bil spoznan za krivega storitve kaznivega dejanja pranja denarja, odvzeti premo\u017eenjsko korist prav takrat, ko slednji ni bil spoznan za krivega storitve predikatnega kaznivega dejanja.86 Ker sta sodi\u0161\u010di tako ravnali, s tem nista kr\u0161ili kazenskega zakona na na\u010din prekora\u010ditve pravic, ki jih imata glede odlo\u010dbe o odvzemu premo\u017eenjske koristi (5. to\u010dka 372. \u010dlena ZKP). Povsem jasno je, da je bila obsojencu premo\u017eenjska korist odvzeta zaradi sodelovanja v hudodelski zdru\u017ebi pri pranju denarja, ne pri zlorabi prostitucije. Zagovorni\u010dine navedbe, da obsojenec ni imel (pridobil) nobene premo\u017eenjske koristi, so podane v nasprotju z drugim odstavkom 420. \u010dlena ZKP.\n\n99. Obsojenec in njegova zagovornica neutemeljeno nasprotujeta odmeri vi\u0161ine odvzete protipravne premo\u017eenjske koristi po prostem preudarku. Slede\u010d petemu odstavku 75. \u010dlena KZ-1 se, \u010de je premo\u017eenjsko korist pridobilo ve\u010d oseb skupaj, odvzame vsaki osebi dele\u017e, ki ga je pridobila; \u010de se ta dele\u017e ne more natan\u010dneje ugotoviti, ga dolo\u010di sodi\u0161\u010de ob upo\u0161tevanju vseh okoli\u0161\u010din zadeve. Po 501. \u010dlenu ZKP sodi\u0161\u010de odmeri znesek odvzete premo\u017eenjske koristi po prostem preudarku, \u010de bi bilo njeno ugotavljanje povezano z nesorazmernimi te\u017eavami ali \u010de bi se zaradi tega postopek preve\u010d zavlekel. Zagovornica brez podlage zatrjuje, da glede utemeljenosti uporabe prostega preudarka pod kriteriji iz omenjenih dolo\u010db KZ-1 in ZKP ne obstaja sodna praksa (Vrhovnega sodi\u0161\u010da).87\n\n100. Sodi\u0161\u010de prve stopnje je obrazlo\u017eilo, da je vi\u0161ino oziroma dele\u017ee odvzete premo\u017eenjske koristi za posamezne \u010dlane hudodelske zdru\u017ebe odmerilo glede na (v dokaznem postopku razjasnjeno) organizacijsko strukturo kriminalne zdru\u017ebe in pomembnost vloge posameznih protagonistov v njej, kar je natan\u010dno pojasnilo na ve\u010d mestih prvostopenjske sodbe. Zato ne dr\u017ei, da vloga obsojenca ni bila ugotovljena in da njegovega polo\u017eaja v zdru\u017ebi ni mogo\u010de primerjati z vlogo drugih \u010dlanov. Prav tako ne dr\u017ei, da se obsojenec o izvedenih dokazih, ki so razkrili pomembnost njegove vloge v zdru\u017ebi, ni imel mo\u017enosti izjaviti oziroma jih izpodbijati; v tej posledici odvzeta premo\u017eenjska korist pa ni bila odmerjena arbitrarno ali samovoljno. Vi\u0161je sodi\u0161\u010de (to\u010dki 113 in 115 drugostopenjske sodbe) je razlogovanju sodi\u0161\u010da prve stopnje pritrdilo. Pri tem ni zagre\u0161ilo kr\u0161itve 395. \u010dlena ZKP, saj je na prito\u017ebene navedbe, da kriteriji in merila za dolo\u010ditev dele\u017eev odvzete premo\u017eenjske koristi niso razvidni, vsebinsko odgovorilo. Kam meri obsojenec z razmejevanjem med \u00bbneposrednim\u00ab in \u00bbposrednim\u00ab prejemom koristi, v zahtevi ne pojasni. Ostale kr\u0161itve, ki jih uveljavlja zagovornica, opirajo\u010d se zlasti na 22. \u010dlen Ustave (neustavnost zakonske ureditve, nepo\u0161tenost sojenja, neupo\u0161tevanje \u00bbdejanske koristi\u00ab in \u00bbupravi\u010denca do koristi\u00ab, neupo\u0161tevanje na\u010dela sorazmernosti), pa so premalo dolo\u010dne, da bi jih bilo mogo\u010de preizkusiti.\n\nGlede kazenskih sankcij\n\n101. Vrhovno sodi\u0161\u010de je v to\u010dki 56 te sodbe pojasnilo, da se sme odlo\u010dba o kazenski sankciji z zahtevo za varstvo zakonitosti izpodbijati le, \u010de je bil z njo kr\u0161en zakon na na\u010din iz 1. to\u010dke prvega odstavka 420. \u010dlena ZKP. Ocena primernosti kazenske sankcije glede na ugotovljene obte\u017eevalne in olaj\u0161evalne okoli\u0161\u010dine ni razlog, zaradi katerega bi bilo dopustno vlo\u017eiti zahtevo.\n\n102. Za kvalificirano obliko kaznivega dejanja pranja denarja po prvem, tretjem in \u010detrtem odstavku 245. \u010dlena KZ-1 je v \u010detrtem odstavku tega \u010dlena predpisana zaporna kazen od enega do desetih let in denarna kazen. Sodi\u0161\u010de prve stopnje (strani 126 \u2013 129 prvostopenjske sodbe) je obrazlo\u017eilo, zakaj je obsojencu izreklo zaporno kazen. Utemeljilo je, katere obte\u017eevalne okoli\u0161\u010dine je vrednotilo pri odmeri kazni, in da posebnih olaj\u0161evalnih okoli\u0161\u010din ni na\u0161lo. Vi\u0161je sodi\u0161\u010de (to\u010dka 124 drugostopenjske sodbe) je z razumno utemeljitvijo izre\u010deno kazen zni\u017ealo na eno leto in devet mesecev zapora (kar je le malenkostno nad zakonskim posebnim minimumom), pri \u010demer je poudarilo tudi obsojen\u010devo dotedanjo nekaznovanost. Zagovornica protispisno navaja, da ta (olaj\u0161evalna) okoli\u0161\u010dina ni bila upo\u0161tevana. Vi\u0161je sodi\u0161\u010de se je opredelilo glede okoli\u0161\u010din urejenega dru\u017einskega \u017eivljenja, zaposlitve in skrbi za otroke, z oceno, da olaj\u0161evalne narave nimajo. Izrecno je utemeljilo, da je glede na te\u017eo kaznivega dejanja po 245. \u010dlenu KZ-1, stopnjo krivde in ugotovljene obte\u017eevalne okoli\u0161\u010dine (dolgo obdobje izvr\u0161evanja kaznivega dejanja, vi\u0161ina pridobljene premo\u017eenjske koristi, individualizirana vloga obsojenca v hudodelski zdru\u017ebi) za obsojenca na mestu izrek prostostne kazni. Z nasprotovanjem primernosti zaporne kazni oba vlo\u017enika ponujata nedovoljen razlog za vlo\u017eitev zahteve za varstvo zakonitosti.\n\n103. Obsojenec navaja \u0161e, da je odlo\u010dba o izre\u010deni stranski denarni kazni povsem neobrazlo\u017eena tako glede dolo\u010ditve \u0161tevila dnevnih zneskov kot vi\u0161ine dnevnega zneska, kar ne dr\u017ei. Denarna kazen se izreka tako, da se v sodbi dolo\u010deno \u0161tevilo dnevnih zneskov, ki jih mora storilec pla\u010dati, pomno\u017ei z vi\u0161ino dnevnega zneska, ki ga sodi\u0161\u010de dolo\u010di glede na premo\u017eenjske razmere storilca (prvi odstavek 47. \u010dlena ZKP). Slede\u010d drugemu odstavku istega \u010dlena \u0161tevilo dnevnih zneskov dolo\u010di sodi\u0161\u010de z upo\u0161tevanjem splo\u0161nih pravil o odmeri kazni (iz 49. \u010dlena KZ-1), razen okoli\u0161\u010din, ki se nana\u0161ajo na premo\u017eenjske razmere storilca. Sodi\u0161\u010de prve stopnje je utemeljilo (resda v delu obrazlo\u017eitve o odmeri kazni zapora), katere okoli\u0161\u010dine je upo\u0161tevalo pri odmeri kazni, taiste okoli\u0161\u010dine pa so na\u0161le svoje mesto tudi pri odmeri \u0161tevila dnevnih zneskov denarne kazni.88 Enako se je opredelilo tudi vi\u0161je sodi\u0161\u010de (to\u010dka 125 drugostopenjske sodbe). Po drugem odstavku 47. \u010dlena KZ-1 \u0161tevilo dnevnih zneskov ne sme biti manj\u0161e od deset in ne ve\u010dje od tristo \u0161estdeset, za kazniva dejanja, storjena iz koristoljubnosti (za kar gre tudi v tem primeru), pa ne ve\u010dje od tiso\u010d petsto. Obsojenec zato nima prav, da je izre\u010deno \u0161tevilo dnevnih zneskov (350) na zgornji meji; temu niti zdale\u010d ni tako.\n\n104. Pri dolo\u010ditvi vi\u0161ine dnevnega zneska (20 EUR), ki sicer ne sme biti vi\u0161ji od 1.000 EUR, je sodi\u0161\u010de prve stopnje (stran 129 prvostopenjske sodbe) upo\u0161tevalo podatke o obsojen\u010devih zaslu\u017ekih oziroma prihodkih, premo\u017eenju in dru\u017einskih obveznostih, kar so zakonski kriteriji (tretji odstavek 47. \u010dlena KZ-1), ki jih mora sodi\u0161\u010de vrednotiti. Podatki o obsojen\u010devih premo\u017eenjskih razmerah so razvidni \u017ee iz njegovih osebnih podatkov, povzetih v izreku prvostopenjske sodbe.89 Vi\u0161je sodi\u0161\u010de je presodilo, da je sodi\u0161\u010de prve stopnje zakonito dolo\u010dilo primerno \u0161tevilo in primerno vi\u0161ino dnevnih zneskov denarne kazni, posledi\u010dno pa njeno skupno vi\u0161ino. Glede na nizko vi\u0161ino dnevnega zneska ni kju\u010dnega pomena, \u010de natan\u010dni mese\u010dni zaslu\u017eki obsojenca, zaposlenega kot samostojnega podjetnika, iz sodbe ne izhajajo. O\u010ditki, da je sodi\u0161\u010de pri dolo\u010ditvi vi\u0161ine dnevnega zneska upo\u0161tevalo podatke, ki so bili pri izrekanju kazni stari ve\u010d kot eno leto, kar je v nasprotju z dolo\u010dbo \u010detrtega odstavka 47. \u010dlena KZ-1, so materialno neiz\u010drpani (peti odstavek 420. \u010dlena ZKP), saj jih ne obsojenec niti njegova zagovornica v prito\u017ebenem postopku nista uveljavljala, \u010deprav za to ni bilo nobenih ovir. Po obrazlo\u017eenem se poka\u017ee, da kr\u0161itev kazenskega zakona niti v odlo\u010dbi o stranski denarni kazni ni podana, pravnomo\u010dna sodba pa ima tudi v tem delu vse potrebne razloge. Ostale navedbe v obeh zahtevah izra\u017eajo nestrinjanje s primernostjo denarne kazni, ki je bila izre\u010dena v zakonskih mejah, kar ni razlog za vlo\u017eitev zahteve, saj druga\u010dno vrednotenje dejanskih okoli\u0161\u010din, ki so bile podlaga za odmero dnevnega zneska, pomeni uveljavljanje zmotne ugotovitve dejanskega stanja.\n\nK zahtevi za varstvo zakonitosti zagovornikov obsojene D. D.\n\nGlede kazenskopravnega o\u010ditka\n\n105. V abstraktnem delu opisa kaznivega dejanja po prvem, tretjem in \u010detrtem odstavku 245. \u010dlena KZ-1 se obsojenki o\u010dita, da so ona in drugi \u010dlani hudodelske zdru\u017ebe denar velike vrednosti, za katerega so vedeli, da je bil pridobljen s kaznivimi dejanji po 175. \u010dlenu KZ-1, sprejeli, z njim razpolagali, ga uporabili pri gospodarski dejavnosti in s pranjem zakrili oziroma poskusili zakriti njegov izvor. Vloga vsakega \u010dlana hudodelske zdru\u017ebe je bila natan\u010dno dolo\u010dena, pred, med in po izvr\u0161evanju pranja denarja pa so bili v kontaktih zaradi dogovarjanja o na\u010dinu izvr\u0161evanja pranja denarja. Vloga obsojene D. D. je v konkretnem delu opisa opredeljena, da je z ban\u010dnega ra\u010duna A. B., na ra\u010dun katere so bila po odredbah B. B. (kot \u00bbnajemnina\u00ab) nakazovana denarna sredstva Dru\u0161tva B. z naslova zlorabe prostitucije, neposredno po nakazilih dvigovala ta sredstva v skupni vi\u0161ini 105.472,00 EUR in jih z la\u017eno opredelitvijo namena nakazil kot \u00bbvra\u010dilo kredita\u00ab oziroma \u00bbpla\u010dilo stro\u0161kov\u00ab nakazovala na ra\u010dun dru\u017ebe F., d. o. o., kjer je s sredstvi nadalje razpolagal J. J. Namen ravnanja obsojenke, ki je bila seznanjena z izvorom sredstev v zlorabi prostitucije, je bil v prikritju nezakonitega izvora denarja.\n\n106. Vlo\u017eniki navajajo, da iz konkretnega dela opisa ne izhaja, s katerim izvr\u0161itvenim na\u010dinom je obsojenka izvr\u0161ila o\u010ditano ji kaznivo dejanje. Dvigovanje sredstev s transakcijskega ra\u010duna in nakazovanje na ra\u010dun dru\u017ebe F., d. o. o., po njihovem stali\u0161\u010du ne ustreza nobenemu od izvr\u0161itvenih na\u010dinov iz abstraktnega dela opisa (sprejem, razpolaganje, uporaba pri gospodarski dejavnosti). Tak\u0161ne navedbe so zmotne. Kaznivo dejanje pranja denarja je podano, kadar storilec opravi kakr\u0161en koli premik denarja ali premo\u017eenja, za katerega ve ali bi moral vedeti, da izvira iz kaznivega dejanja, in se zaveda ali vsaj pristane na to, da bo zaradi tega premika prikrito, da denar izvira iz kaznivega dejanja, oziroma bo ote\u017eeno sledenje denarju, ki izvira iz kaznivega dejanja.90 Gotovo je obsojenka denarna sredstva sprejela, saj so sredstva po dvigih z ban\u010dnega ra\u010duna A. B. v (fizi\u010dni) obliki gotovine pre\u0161la v njeno osebno razpolagalno sfero, gotovo pa je s sredstvi v nadaljevanju tudi razpolagala. Za izvr\u0161itveni na\u010din razpolaganja je zna\u010dilno, da se pojavna oblika denarnih sredstev, ki so bila pridobljena z izvr\u0161itvijo predhodnega kaznivega dejanja, nadomesti z drugo in se na ta na\u010din v objektivnem pogledu onemogo\u010da ali vsaj ote\u017ei preverjanje in ugotavljanje njihovega pravega izvora. Pri tem gre za raznovrstna konkretna ravnanja, ki zakrivajo ali vsaj poskusijo zakriti pravi izvor sredstev.91 V praksi Vrhovnega sodi\u0161\u010da je bilo \u017ee ve\u010dkrat presojeno, da storilec tudi z nakazili znotraj ban\u010dnega sistema izpolni zakonske znake pranja denarja.92 Posledi\u010dno ne more biti nobenega dvoma, da nakazovanje sredstev na ban\u010dni ra\u010dun dru\u017ebe F., d. o. o., pomeni izvr\u0161itveno obliko razpolaganja z denarnimi sredstvi.93 Razloge vi\u0161jega sodi\u0161\u010da (to\u010dka 86 drugostopenjske sodbe), da o\u010ditek obsojeni v izreku sodbe predstavlja konkretna dejanja izvr\u0161itvenih oblik sprejema in razpolaganja z denarjem, ki je bil pridobljen s kaznivimi dejanji zlorabe prostitucije, zahteva neutemeljeno izpodbija s povzemanjem opredelitve pojmov \u00bbsprejeti\u00ab in \u00bbrazpolagati\u00ab iz Slovarja slovenskega knji\u017enega jezika, ki ni vir materialnega kazenskega prava. Prav tako neutemeljeno vlo\u017eniki nasprotujejo opredelitvi, da je pranje denarja (lahko) vsakr\u0161no ravnanje, ki omogo\u010da premikanje nezakonito pridobljenih denarnih sredstev skozi razli\u010dne osebne in poslovne sfere, s \u010dimer je objektivno mogo\u010de zakriti nezakonit izvor denarja in ote\u017eiti sledljivost denarnega toka; omejitev, ki uokviri tako \u0161iroko opredelitev storil\u010devega ravnanja, je njegov subjektivni odnos do ravnanja, ki mora biti ciljno usmerjeno k zakritju (ali poskusu zakritja) izvora sredstev.94 Izvajanja zahteve, da je \u0161lo pri nakazilih denarnih sredstev na ban\u010dni ra\u010dun A. B., dvigovanju teh sredstev v gotovini in nadaljnjih nakazilih na ra\u010dun dru\u017ebe F., d. o. o., za povsem obi\u010dajne in sledljive transakcije, nimajo opore ne v kazenskopravni teoriji niti v utrjeni praksi Vrhovnega sodi\u0161\u010da.\n\n107. Ker se obsojeni v konkretnem delu opisa kaznivega dejanja o\u010ditata dve izvr\u0161itveni obliki, (samostojno) dolo\u010deni \u017ee v prvem odstavku 245. \u010dlena KZ-1, so navedbe zahteve, usmerjene v neopredeljeno dopolnilno normo Zakona o prepre\u010devanju pranja denarja in financiranja terorizma v krivdoreku pravnomo\u010dne sodbe, nepomembne, tj. ne glede na (delno) blanketno dispozicijo kaznivega dejanja po 245. \u010dlenu KZ-1.95 V izogib ponavljanju se Vrhovno sodi\u0161\u010de sklicuje na pojasnila, podana v to\u010dki 46 te sodbe.\n\n108. Vlo\u017eniki navajajo, da v konkretnem primeru ne iz opisa kaznivega dejanja niti iz obrazlo\u017eitve sodbe ne izhaja, da je bila hudodelska zdru\u017eba ustanovljena \u00bbza izvedbo takih dejanj\u00ab (pranja denarja), kar predstavlja kvalifikatorni element po \u010detrtem odstavku 245. \u010dlena KZ-1. Trdijo, da se je kriminalna zdru\u017eba ukvarjala (le) s prikrivanjem nezakonitega denarja, ki so ga bili \u010dlani zdru\u017ebe pridobili s kaznivimi dejanji zlorabe prostitucije, ne pa s pranjem denarja. Vrhovno sodi\u0161\u010de se sklicuje na razloge v to\u010dkah 48 in 49 te sodbe, kjer se je \u017ee izreklo o vsebinsko enakih o\u010ditkih in jih kot neutemeljene zavrnilo. Dodati je, da je trajnost delovanja hudodelske zdru\u017ebe v pravnomo\u010dni sodbi ustrezno konkretizirana z opredelitvijo \u010dasovnega elementa izvr\u0161evanja pranja denarja, ki se razteza skozi obdobje kar \u0161estih let in pol (od za\u010detka leta 2007 do 11. 6. 2013), v katerem so \u010dlani zdru\u017ebe kontinuirano (sukcesivno) izvr\u0161evali zakonske znake kaznivega dejanja. Z oceno, da so enake navedbe vi\u0161jega sodi\u0161\u010da (to\u010dka 87 drugostopenjske sodbe) \u00bbnenavadne\u00ab, slednjih ni mogo\u010de izpodbiti. Posledi\u010dno ne gre pritrditi zahtevi pri naziranju, da je sodi\u0161\u010de pri vpra\u0161anju hudodelskega zdru\u017eevanja za pranje denarja prekr\u0161ilo kazenski zakon na na\u010din iz 1. to\u010dke 372. \u010dlena ZKP.\n\nGlede domneve nedol\u017enosti\n\n109. Vlo\u017eniki uveljavljajo kr\u0161itev pravila in dubio pro reo. Ugotavljajo, da se za izrek obsodilne sodbe zahteva prepri\u010danje o krivdi (drugi odstavek 3. \u010dlena ZKP). Opozarjajo na na\u010delo domneve nedol\u017enosti in pojasnjujejo elemente tega na\u010dela.\n\n110. Domneva nedol\u017enosti kot jamstvo ustavnega in konvencijskega ranga (27. \u010dlen Ustave in drugi odstavek 6. \u010dlena EK\u010cP) v okvirih dokaznega prava med drugim pomeni, da sme sodi\u0161\u010de izre\u010di zgolj dve vrsti meritornih sodb \u2013 obsodilno ali oprostilno, v dvomu pa mora skladno s pravilom in dubio pro reo obdol\u017eenca oprostiti. \u010ce je sodi\u0161\u010de navkljub izvedenim dokazom, ki jih ocenjuje na podlagi na\u010dela proste presoje (prvi odstavek 18. \u010dlena ZKP), v dvomu glede krivde, mora odlo\u010diti v korist obdol\u017eenca. In dubio pro reo je prvina domneve nedol\u017enosti, ki sodi\u0161\u010du omogo\u010da odlo\u010diti v situacijah, v katerih dejanskemu stanju ne more priti do dna. Pravilo in dubio pro reo je uporabno zlasti takrat, kadar je mo\u010d v razlogih sodbe prepoznati t. i. spoznavno stisko o resni\u010dnosti obremenilnih in/ali razbremenilnih dejstev, ki izvira bodisi iz konkurirajo\u010dih, tj. nasprotujo\u010dih si dokazov, bodisi iz skromnosti razpolo\u017eljivega dokaznega gradiva. Izhod iz tak\u0161ne spoznavne stiske mora biti prepri\u010dljivo in \u017eivljenjsko logi\u010dno obrazlo\u017een.96\n\n111. Ko Vrhovno sodi\u0161\u010de presoja (pravno) vpra\u0161anje, ali je v konkretni zadevi pri\u0161lo do kr\u0161itve 27. \u010dlena Ustave, je vezano na dejansko stanje, kot je bilo ugotovljeno v pravnomo\u010dni sodbi. Vrhovno sodi\u0161\u010de je \u017ee sprejelo stali\u0161\u010de, da izven pooblastila v 427. \u010dlenu ZKP ne more posegati v pravnomo\u010dno ugotovljeno dejansko stanje in da njegova naloga ni preverjanje logi\u010dnosti in pravilnosti argumentacije dokazne ocene. \u0160e manj je naloga Vrhovnega sodi\u0161\u010da, da vstopi v polo\u017eaj tistega, ki neposredno izvaja dokaze in jih v nadaljevanju vrednoti ne le v logi\u010dnem, ampak tudi v psiholo\u0161kem smislu.97 Naloga (tudi) Vrhovnega sodi\u0161\u010da pa je zagotoviti dejansko in u\u010dinkovito pravno varstvo temeljnih procesnih jamstev. Brez posega v dokazno oceno sodi\u0161\u010d je varstvo pravila in dubio pro reo mo\u010d zagotoviti s presojo, ali sta sodi\u0161\u010di v sodbi sledili pravno zapovedanemu razlikovanju med verjetnostjo krivde (ki za obsodbo ne more zado\u0161\u010dati) in prepri\u010danostjo v krivdo. Predmet te presoje so razlogi, ki jih ponuja obsodilna sodba.\n\n112. Pravnomo\u010dna sodba (to\u010dke 91 \u2013 100 drugostopenjske s sklici na ustrezne razloge prvostopenjske sodbe) vsebuje argumentirane dokazne zaklju\u010dke: da je bila obsojenka ne le poobla\u0161\u010dena za upravljanje s sredstvi na transakcijskem ra\u010dunu tete njenega mo\u017ea A. B., ampak edina, ki je upravljala s tem denarjem, saj teta zaradi zdravstvenega stanja ni mogla hoditi na banko (to\u010dka 91); da se je z ban\u010dnega ra\u010duna v obdobju od 1. 1. 2007 do 7. 6. 2013 redno dvigovala gotovina v enakih ali podobnih zneskih, kot so zna\u0161ali prilivi na ra\u010dun (to\u010dka 92); da je bila obsojenka tista, ki je z ra\u010duna ali na bankomatih neposredno po nakazilih \u00bbnajemnine\u00ab od Dru\u0161tva B. v skupni vi\u0161ini 105.472,00 EUR dvigovala sredstva v gotovini, medtem ko je dru\u017eba F., d. o. o., v istem obdobju ve\u010dino prihodkov dobila z nakazili gotovine (to\u010dka 93); da je ban\u010dna uslu\u017ebenka A. H. poznala obsojenko, ki je hodila na banko, druga ban\u010dna uslu\u017ebenka A. I. pa je izpovedala, da ni bilo mogo\u010de posegati v virmane za nakazila, tudi \u010de tisti, ki je polagal gotovino (obsojenka v imenu A. B.) ni bil poobla\u0161\u010den na ra\u010dunu prejemnika \u2013 dru\u017ebe F., d. o. o. (to\u010dka 94); da so pla\u010dilni nalogi in potrdila o opravljenih storitvah, ki jih je obramba vlo\u017eila v spis, nepodpisani ali pa vsebujejo \u017ee na prvi pogled druga\u010dne podpise oziroma parafe, ki naj bi pripadali A. B. (to\u010dka 95); da iz strokovnega mnenja strokovnjaka za forenzi\u010dno preiskovanje pisav izhaja velika verjetnost, da spornih podpisov oziroma paraf ni izpisala obsojenka (to\u010dka 96); da je A. D. izpovedala, da so glede ra\u010dunovodstva komunicirali le s soobsojenim C. C., medtem ko ni vedela, kdo je v imenu A. B. na ra\u010dun dru\u017ebe F., d. o. o., nakazoval gotovino (to\u010dka 97); da je nelogi\u010dno, da bi obsojenka izro\u010dala dvignjena sredstva nekomu tretjemu, ki bi jih nato v gotovini polagal na ra\u010dun dru\u017ebe F., d. o. o., kar je razvidno tudi iz zapisov v notesniku srebrne barve, zase\u017eenim obsojenki ob hi\u0161ni preiskavi (to\u010dka 98); da ni bistveno, kdo je v okviru delovanja hudodelske zdru\u017ebe izpolnil pla\u010dilne naloge, saj ban\u010dni uslu\u017ebenki tega nista preverjali, zato strokovno grafolo\u0161ko mnenje dokaznega zaklju\u010dka, da je gotovino dru\u017ebi F., d. o. o., nakazovala obsojenka, ne more ovre\u010di (to\u010dka 99); da je obsojena vedela, da denar izvira iz kaznivega dejanja, da s svojimi ravnanji prikriva izvor oziroma ote\u017euje odkrivanje izvora denarja in da deluje v hudodelski zdru\u017ebi (to\u010dka 100).\n\n113. Tak\u0161ni (v klju\u010dnem povzeti) razlogi pravnomo\u010dne sodbe, ki sta jih navedli ni\u017eji sodi\u0161\u010di, v nasprotju z naziranjem zahteve ne izra\u017eajo spoznavne stiske, ki bi jo bilo treba re\u0161evati s pomo\u010djo pravila in dubio pro reo. Sodi\u0161\u010di sta obrazlo\u017eeno ovrgli zagovor obsojenke, da je gotovino s transakcijskega ra\u010duna dvigovala le za potrebe A. B., ni je pa nakazovala na ra\u010dun dru\u017ebe F., d. o. o. Sodi\u0161\u010dema prav tako ni mo\u010d o\u010ditati, da obsojenkinega zagovora ne bi skrbno preizkusili in da bi pri tem ravnali nerazumno, logi\u010dno nesprejemljivo ali celo arbitrarno. Dokazna ocena, podana v pravnomo\u010dni sodbi, je tako atomisti\u010dno kot holisti\u010dno korektna, zato ne dr\u017ei, da bi razloge sodbe pre\u017eemala spoznavna stiska ali kr\u0161itev domneve nedol\u017enosti. Po presoji Vrhovnega sodi\u0161\u010da vlo\u017eniki pod videzom zatrjevanja kr\u0161itve 27. \u010dlena Ustave (z vztrajanjem pri ponavljanju zagovora in vna\u0161anjem dvomov v dokazno oceno) ne prese\u017eejo izra\u017eanja nestrinjanja z argumentirano dokazno oceno ni\u017ejih sodi\u0161\u010d.98 Izvajanj, s katerimi ponujajo lastno oceno izvedenih dokazov, Vrhovno sodi\u0161\u010de po drugem odstavku 420. \u010dlena ZKP ne preizku\u0161a.\n\n114. Vlo\u017eniki o\u010ditajo \u00bbo\u010ditno zgre\u0161enost\u00ab navedbam vi\u0161jega sodi\u0161\u010da (to\u010dka 97 drugostopenjske sodbe), ki je pripisalo protispisnost prito\u017ebenim trditvam obrambe, da izpovedba pri\u010de A. D. potrjuje, da obsojena ni nakazovala denarja na ra\u010dun dru\u017ebe F., d. o. o. Iz prepisa zvo\u010dnega posnetka glavne obravnave 23. 5. 2018, ki je povzet tudi v zahtevi, izhaja odgovor pri\u010de, da niso komunicirali z nikomer drugim kot z \u00bbMi\u0161otom\u00ab (obsojenim C. C.). Tak odgovor pa, kot pravilno ugotavlja vi\u0161je sodi\u0161\u010de, ne potrjuje, da obsojena denarja ni nakazovala; pri\u010da je povedala, da ne ve, kdo je v imenu A. B. izvajal nakazila na ra\u010dun dru\u017ebe F., d. o. o., kar obsojenke torej ne razbremenjuje.\n\n115. Razlogi pravnomo\u010dne sodbe korektno sporo\u010dajo, da se je pri\u010da A. H. spomnila obsojenke, ki je prihajala na banko, pri\u010da A. I. pa ne. Nobena od zasli\u0161anih pri\u010d se konkretnej\u0161ih dejstev o poslih, ki jih je obsojenka opravljala na banki, ni spomnila, kar je vi\u0161je sodi\u0161\u010de (to\u010dka 98 drugostopenjske sodbe) logi\u010dno povezalo s spominskimi vrzelmi glede na veliko \u0161tevilo strank na banki in (kot je dodati) potekom ve\u010d let od izvr\u0161evanja nakazil dru\u017ebi F., d. o. o., do zasli\u0161anja pri\u010d pred sodi\u0161\u010dem leta 2018. Seciranje razlogov vi\u0161jega sodi\u0161\u010da, ki se je opredelilo, da se pri\u010di nista mogli spomniti, kam je posamezna stranka, torej tudi obsojenka, \u00bbnakazovala denar\u00ab, in ni ostalo v splo\u0161nej\u0161ih okvirih opravkov obsojenke na banki, nima nobenega relevantnega pomena. Neutemeljen je tudi o\u010ditek vi\u0161jemu sodi\u0161\u010du (to\u010dka 94 drugostopenjske sodbe), ki je kot \u00bbprotispisne\u00ab (bolje: nepodprte z izsledki zasli\u0161anj ban\u010dnih uslu\u017ebenk) ozna\u010dilo prito\u017ebene navedbe, da bi moral biti tisti, ki je v imenu A. B. polagal gotovino na ra\u010dun dru\u017ebe F., d. o. o., poobla\u0161\u010den na ra\u010dunu te dru\u017ebe kot prejemnika nakazil. Res je v tej smeri izpovedala pri\u010da A. H., vendar je pri\u010da A. I. razkrila, da je \u0161lo pri tem za splo\u0161no pravilo, ki se ga v praksi o\u010ditno ni upo\u0161tevalo, saj je pojasnila, da se v virman, kjer je bil naveden prejemnik, ni moglo posegati (tj. ne glede na to, ali je bil imetnik virmana na ra\u010dunu prejemnika poobla\u0161\u010den ali ne). S tem je bila ovr\u017eena teza obrambe, da obsojena, ker ni bila poobla\u0161\u010dena na ra\u010dunu dru\u017ebe F., d. o. o., denarja ni mogla nakazovati. O t. i. protispisnosti v lu\u010di bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP posledi\u010dno ni mogo\u010de govoriti.\n\n116. V sklopu poglavja o kr\u0161itvi domneve nedol\u017enosti zahteva uveljavlja tudi kr\u0161itev pravice do obrambe iz 29. \u010dlena Ustave, ker sodi\u0161\u010de prve stopnje v prvostopenjski sodbi ni obrazlo\u017eilo zavrnitve dokaznega predloga, naj se pri banki NLB pridobi vse pla\u010dilne naloge za obdobje od 1. 1. 2007 do 7. 6. 2013, s katerimi je bil na ra\u010dun dru\u017ebe F., d. o. o., v imenu A. B. nakazan denar. S tem bi obramba dokazala, da obsojenka ni nikoli nakazala denarja na ra\u010dun te dru\u017ebe. Vlo\u017eniki izpodbijajo stali\u0161\u010de vi\u0161jega sodi\u0161\u010da (to\u010dka 101 drugostopenjske sodbe), da s pridobitvijo pla\u010dilnih nalogov ne bi bilo mo\u010d dokaz(ov)ati odlo\u010dilnih dejstev. Vi\u0161je sodi\u0161\u010de se je pri tem sklicevalo na izsledke dokazovanja, ki je razkrilo, da ban\u010dni uslu\u017ebenki podatkov na pla\u010dilnih nalogih, ki so bili v ve\u010dini primerov tudi nepodpisani, nista preverjali, zato dejstvo (kot je bilo prav tako obrazlo\u017eeno), kdo je izpolnil pla\u010dilne naloge, za presojo obsojenkine krivde ni pravno relevantno.\n\n117. S tem, ko sodi\u0161\u010de prve stopnje v obrazlo\u017eitvi sodbe ni navedlo razlogov, zakaj je zavrnilo dokazni predlog obrambe, je bila prekr\u0161ena dolo\u010dba sedmega odstavka 364. \u010dlena ZKP. A za uspeh z zahtevo za varstvo zakonitosti v tej smeri bi morali vlo\u017eniki zatrjevati in izkazati vzro\u010dno zvezo med ugotovljeno kr\u0161itvijo dolo\u010db kazenskega postopka in nezakonitostjo izpodbijane pravnomo\u010dne sodbe (3. to\u010dka prvega odstavka 420. \u010dlena ZKP).99 Navedenega niti ne zatrjujejo (trdijo le, da je stali\u0161\u010de vi\u0161jega sodi\u0161\u010da \u00bbpravno zgre\u0161eno\u00ab), toliko manj izka\u017eejo. Ugotovljena kr\u0161itev prav tako ni prerasla v kr\u0161itev ustavno dolo\u010denih procesnih jamstev obsojenke iz tretje alineje 29. \u010dlena Ustave. Vi\u0161je sodi\u0161\u010de je podalo razumne razloge (ki jih Vrhovno sodi\u0161\u010de sprejema), zakaj z izvedbo predlaganih dokazov ne bi bilo mo\u010d ovre\u010di ugotovitev o odlo\u010dilnih dejstvih, obremenilnih za obsojeno, pri \u010demer se je argumentirano oprlo na dotedanje izsledke dokaznega postopka.\n\n118. V nedovoljenih okvirih drugega odstavka 420. \u010dlena ZKP so navedbe v zahtevi, s katerimi vlo\u017eniki izra\u017eajo nestrinjanje z dokazno oceno ni\u017ejih sodi\u0161\u010d (to\u010dka 98 drugostopenjske sodbe) glede zapisov v srebrnem notesniku obsojenke, ki med drugim izra\u017eajo razpolaganja z denarnimi sredstvi \u00bbA. B.\u00ab in pologe na NLB, kjer je imela odprt transakcijski ra\u010dun prav dru\u017eba F., d. o. o. Sklicevanje vlo\u017enikov na \u00bbizpis TRR A. C.\u00ab, predlo\u017een na glavni obravnavi 21. 2. 2018, ki naj bi potrjeval zagovor obsojene, pa ostaja vsebinsko nekonkretizirano, zaradi \u010desar teh navedb \u017ee izhodi\u0161\u010dno ni mogo\u010de preizkusiti.\n\nGlede premo\u017eenjske koristi\n\n119. Vlo\u017eniki navajajo, da vi\u0161je sodi\u0161\u010de ni odgovorilo na prito\u017ebene o\u010ditke, da iz obrazlo\u017eitve prvostopenjske sodbe ne izhaja, zakaj sodi\u0161\u010de prve stopnje meni, da je (tudi) obsojenka z o\u010ditanim ji kaznivim dejanjem po 245. \u010dlenu KZ-1 pridobila premo\u017eenjsko korist. Uveljavljajo kr\u0161itev dolo\u010dbe (prvega odstavka) 395. \u010dlena v zvezi s 3. to\u010dko prvega odstavka 420. \u010dlena ZKP, pri \u010demer substancirano niti ne utemeljijo vpliva domnevne kr\u0161itve na zakonitost pravnomo\u010dne sodbe. Sodi\u0161\u010de prve stopnje (strani 129 in 130 prvostopenjske sodbe) je pojasnilo, da je v primerih organizirane kriminalne dejavnosti v hudodelski zdru\u017ebi, katere \u010dlani se vanjo vklju\u010dujejo zaradi pridobivanja premo\u017eenjske koristi, tj. iz koristoljubja, izkustveno in razumno sklepati, da so s kaznivim dejanjem ali zaradi njega premo\u017eenjsko korist, ki jo je treba odvzeti, pridobili vsi (so)storilci. Sodi\u0161\u010de je zaklju\u010dilo, da je bilo \u0161est obsojencev (ki so jim bili nalo\u017eeni v pla\u010dilo posamezni zneski protipravno pridobljene premo\u017eenjske koristi), vklju\u010dno z obsojeno D.D., glede na njihovo izpostavljenost oziroma vloge, ki so jih imeli v zdru\u017ebi, dele\u017enih izkupi\u010dka, prvotno izvirajo\u010dega iz zlorabe prostitucije. Vi\u0161je sodi\u0161\u010de se je (logi\u010dnim) razlogom sodi\u0161\u010da prve stopnje pridru\u017eilo (to\u010dka 113 drugostopenjske sodbe), zato ne dr\u017ei, da na izpostavljene prito\u017ebene o\u010ditke ni bilo odgovorjeno.\n\n120. Kot je Vrhovno sodi\u0161\u010de v tej sodbi \u017ee pojasnilo, je namen odvzema premo\u017eenjske koristi restitucija stanja, ki je bilo spremenjeno v posledici kaznivega dejanja, oziroma vzpostavitev pravnega polo\u017eaja, ki je bil poru\u0161en zaradi storil\u010deve kr\u0161itve pravnih pravil. Storilec, ki je hkrati prejemnik protipravne premo\u017eenjske koristi, mora razpolagati s tak\u0161nim premo\u017eenjem, kot bi, \u010de ne bi bilo obogatitve s kaznivim dejanjem. Premo\u017eenjske koristi, ki je bila pridobljena s kaznivim dejanjem ali zaradi njega, ne more obdr\u017eati nih\u010de. Nesprejemljiva je teza vlo\u017enikov, da se obsojenka ni mogla okoristiti, ker ni bila udele\u017eena pri izvr\u0161evanju kaznivega dejanja zlorabe prostitucije. Vrhovno sodi\u0161\u010de se je \u017ee opredelilo, da bo sodi\u0161\u010de storilcu, ki ga je spoznalo za krivega kaznivega dejanja pranja denarja, odvzelo premo\u017eenjsko korist (prav) takrat, ko storilec ni bil spoznan za krivega tudi izvr\u0161itve predikatnega kaznivega dejanja.100 Vpra\u0161anje razmerja do varnostnega ukrepa odvzema predmetov na podlagi \u0161estega odstavka 245. \u010dlena v zvezi s tretjim odstavkom 73. \u010dlena KZ-1 se glede na tak\u0161no stali\u0161\u010de Vrhovnega sodi\u0161\u010da v obravnavanem primeru ne pojavi, zakonska podlaga za odvzem koristi v premo\u017eenjski sferi obsojene D. D. pa je v prvem odstavku 74. \u010dlena v zvezi z drugim odstavkom 75. \u010dlena KZ-1. Da bi se sodi\u0161\u010de oprlo na dolo\u010dbo \u0161estega odstavka 245. \u010dlena KZ-1, iz pravnomo\u010dne sodbe niti ne izhaja. Iz krivdoreka sodbe pa je razvidno, da so \u010dlani hudodelske zdru\u017ebe s pranjem prikrili oziroma posku\u0161ali prikriti izvor sredstev najmanj v vi\u0161ini 2.252.367,55 EUR. Razumljivo je, da v izreku sodbe ni naveden natan\u010den znesek, ki ga je kot premo\u017eenjsko korist pridobila obsojenka, saj to ni bilo ugotovljeno; prav zato je sodi\u0161\u010de zneske odvzete koristi \u010dlanom zdru\u017ebe odmerilo po prostem preudarku, \u010desar ta zahteva ne izpodbija. Poka\u017ee se, da sodi\u0161\u010di nista prekr\u0161ili kazenskega zakona na na\u010din prekora\u010ditve pravic, ki jih imata glede odlo\u010dbe o odvzemu premo\u017eenjske koristi (5. to\u010dka 372. \u010dlena ZKP).\n\nC.\n\n121. Kr\u0161itve iz prvega odstavka 420. \u010dlena ZKP, ki jih je mogo\u010de uveljavljati z zahtevo za varstvo zakonitosti, v predmetni zadevi niso podane; deloma so bile zahteve vlo\u017eene tudi v nasprotju z drugim odstavkom 420. \u010dlena ZKP. Vrhovno sodi\u0161\u010de je zato vse zahteve zavrnilo kot neutemeljene (prvi odstavek 425. \u010dlena ZKP).\n\n122. Ker vlo\u017eniki z zahtevami za varstvo zakonitosti niso uspeli, so obsojeni na podlagi prvega odstavka 95. \u010dlena v zvezi z 98.a \u010dlenom ZKP dol\u017eni pla\u010dati sodne takse. Taksa za obsojeno A. A. je bila dolo\u010dena po tar. \u0161t. 7115, 7119 in 7152, za obsojenega B. B. po tar. \u0161t. 7114, 7119 in 7152, za obsojenega C. C. po tar. \u0161t. 7113, 7119 in 7152, za obsojeno D.D. pa po tar. \u0161t. 7111, 7119 in 7152 Zakona o sodnih taksah (ZST-1) ter na podlagi \u0161estega odstavka 3. \u010dlena in 7. to\u010dke prvega odstavka 5. \u010dlena ZST-1. V predpisanih izhodi\u0161\u010dnih razponih so bile takse odmerjene upo\u0161tevaje trajanje in zahtevnost kazenskega postopka ter premo\u017eenjske razmere obsojencev. Na podlagi \u010detrtega odstavka 95. \u010dlena v zvezi z 98.a \u010dlenom ZKP je Vrhovno sodi\u0161\u010de oprostilo pla\u010dila sodne takse obsojena E. E. in F. F.; prvega iz razloga, ker je upravi\u010denec do brezpla\u010dne pravne pomo\u010di, drugo pa iz razloga, ker po podatkih spisa nima nobenega premo\u017eenja, saj je bila prisilna izterjava (izvr\u0161ba) nepla\u010dane denarne kazni neuspe\u0161na.\n\n123. Odlo\u010ditev je bila sprejeta soglasno.",
        "jedro": "Pri odlo\u010danju o ekskluzijskih zahtevkih sme obramba izpodbijati domnevo zakonitega delovanja organov v predkazenskem postopku, sodi\u0161\u010de pa je dol\u017eno v dokaznem postopku prepri\u010dljivo ugotoviti, ali je (z odreditvijo in izvajanjem prikritih preiskovalnih ukrepov) pri\u0161lo do nedopustnih posegov v ustavne pravice osumljencev ali ne.\n\nIz konkretnih dejstev artikulirana narava in te\u017ea kaznivih dejanj, pripisanih osumljencem v organizirani hudodelski zdru\u017ebi, katere \u010dlanom so poznane metode \u00bbklasi\u010dnega\u00ab policijskega preiskovanja, zaradi \u010desar so pri izvr\u0161evanju kaznivih dejanj scela previdni, zadosti zahtevi subsidiarne uporabe prikritih preiskovalnih ukrepov in utemelji sorazmernost posegov v pravico do zasebnosti osumljencev, ki se mora umakniti javnemu interesu odkrivanja in preganjanja nevarnih in organiziranih oblik kriminala.\n\nSr\u017e naknadne sodne kontrole zakonitosti odredbe za hi\u0161no preiskavo je v preizkusu, ali je dokazni standard (utemeljenih razlogov za sum) zadostno utemeljen v obrazlo\u017eitvi odredbe, s \u010dimer je sklepanje o obstoju verjetnosti, da se izvr\u0161uje kaznivo dejanje, naknadno preverljivo.\n\nDobrina, zavarovana z inkriminacijo 175. \u010dlena KZ-1, je spolna samoodlo\u010dba osebe, ki se prostituira, oziroma njena avtonomija v \u0161ir\u0161em smislu. Izkori\u0161\u010danje prostitucije pomeni samovoljne posege v avtonomijo te osebe, pri \u010demer gre tako za posege v njeno ekonomsko svobodo (ekonomsko izkori\u0161\u010danje) kot za posege v splo\u0161nej\u0161o svobodo odlo\u010danja in ravnanja. Po uveljavljeni praksi Vrhovnega sodi\u0161\u010da je prepovedano pridobivanje koristi iz naslova prostituiranja drugih oseb. Pri ekonomskem izkori\u0161\u010danju je bistveno to, da imajo storilci od prostituiranja, ki predstavlja ute\u010den in donosen posel, korist in prejemajo denar. O izkori\u0161\u010danju je mogo\u010de govoriti tudi takrat, ko osebo v prostituiranje silijo bivanjske razmere, v katere je ujeta, ne glede na to, da v prostitucijo ni prisiljena stricto sensu.\n\nKaznivo dejanje pranja denarja je podano, kadar storilec opravi kakr\u0161en koli premik denarja ali premo\u017eenja, za katerega ve ali bi moral vedeti, da izvira iz predhodnega (predikatnega) kaznivega dejanja, in se zaveda ali vsaj pristane na to, da bo zaradi tega premika prikrito, da denar izvira iz kaznivega dejanja, oziroma bo ote\u017eeno sledenje denarju, ki izvira iz kaznivega dejanja. \u010ce se storilcu pranja denarja o\u010ditajo izvr\u0161itvena ravnanja, ki pomenijo uresni\u010devanje zakonskih znakov, samostojno dolo\u010denih v prvem odstavku 245. \u010dlena KZ-1 (sprejem, razpolaganje, uporaba pri gospodarski dejavnosti), za razumevanje vsebine zakonskih znakov ni treba pose\u010di po dopolnilni normi Zakona o prepre\u010devanju pranja denarja in financiranja terorizma, pri \u010demer bi dopolnilna norma nadome\u0161\u010dala opis dejanja kot dogodka v stvarnosti.\n\nKadar storilec s sprejemom denarja izpolni enega od alternativno opredeljenih zakonskih znakov kaznivega dejanja pranja denarja, ni bistveno, od koga je gotovino sprejel, zato neskladje v identiteti dajalca gotovine med izrekom in razlogi sodbe ne predstavlja bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP.\n\nPravilo t. i. dvojne kaznivosti (drugi odstavek 245. \u010dlena KZ-1) sporo\u010da, da tudi storilec ali udele\u017eenec pri predhodnem kaznivem dejanju v realnem steku odgovarja \u0161e za kaznivo dejanje pranja denarja. \u010ce je tudi predikatno kaznivo dejanje izvr\u0161eno v hudodelski zdru\u017ebi, to ne pomeni, da \u010dlani zdru\u017ebe ne morejo v realnem steku izpolniti zakonskih znakov kvalificiranih oblik dveh kaznivih dejanj (tretji odstavek 175. \u010dlena, \u010detrti odstavek 245. \u010dlena KZ-1). Kadar gre pri ravnanjih storilcev kaznivih dejanj po 245. \u010dlenu KZ-1 za aktivnosti, ki po subjektivni in objektivni plati presegajo kriminalno koli\u010dino, zaobjeto v predhodnem kaznivem dejanju, in predstavljajo napad na drugo pravno zavarovano dobrino, je vzdr\u017een zaklju\u010dek, da so se \u010dlani hudodelske zdru\u017ebe organizirali (tudi) z namenom pranja denarja.\n\nSostorilec pri kaznivem dejanju je vsak, ki skupaj z drugim(i) stori kaznivo dejanje tako, da zavestno sodeluje pri storitvi ali kako druga\u010de odlo\u010dilno prispeva k storitvi, pri \u010demer sam neposredno ne izpolni zakonskih znakov kaznivega dejanja. Po utrjeni sodni praksi ni treba, da bi moral sostorilec uresni\u010diti vse zakonske znake kaznivega dejanja, saj zado\u0161\u010da, da sodeluje oziroma odlo\u010dilno prispeva k uresni\u010ditvi enega od njih. Kadar razlogi pravnomo\u010dne sodbe sporo\u010dajo, da je bil prispevek storilca odlo\u010dilen za izvr\u0161itev kaznivega dejanja, presoje oziroma pravne opredelitve ravnanja v sostorilstvu ni mo\u010d izpodbiti s povzemanjem besedila drugega odstavka 38. \u010dlena KZ-1, kaj \u0161teje za pomo\u010d pri kaznivem dejanju.\n\nPravilo in dubio pro reo je prvina domneve nedol\u017enosti, ki sodi\u0161\u010du omogo\u010da odlo\u010diti v situacijah, ko dejanskemu stanju ne more priti do dna. Uporabno je zlasti takrat, kadar je v razlogih sodbe prepoznati spoznavno stisko o resni\u010dnosti obremenilnih oziroma razbremenilnih dejstev. Varstvo pravila in dubio pro reo je v postopku z zahtevo za varstvo zakonitosti mogo\u010de zagotoviti s presojo, ali sta ni\u017eji sodi\u0161\u010di sledili pravno zapovedanemu razlikovanju med verjetnostjo krivde, ki za obsodbo ne more zado\u0161\u010dati, in prepri\u010danjem v krivdo, tj. skozi razloge, ki jih ponuja obsodilna sodba.\n\nBeseda strank, ki sledi zaklju\u010dku dokazovanja, je stadij glavne obravnave, v katerem procesni udele\u017eenci izra\u017eajo stali\u0161\u010da o relevantnih vpra\u0161anjih in podajajo predloge o tem, kak\u0161no odlo\u010ditev naj sodi\u0161\u010de sprejme glede obto\u017ebe. Pri zaklju\u010dnih besedah obrambe ne gre za podajanje zagovora. V kon\u010dni besedi sme stranka izraziti potrebo po izvedbi dodatnih dokazov (prvi odstavek 351. \u010dlena ZKP), vendar mora jasno, izrecno in nedvoumno utemeljiti, izvedbo katerih dokazov ter iz katerih razlogov predlaga. \u010ce dokaznih predlogov ne substancira, s \u010dimer ostane kve\u010djemu na ravni dokazne pobude, od sodi\u0161\u010da ne more zahtevati decidirane opredelitve glede \u00bbzavrnitve dokaznih predlogov\u00ab.\n\n\u010ce se obramba (vsaj) ne pridru\u017ei dokaznemu predlogu druge stranke, zavrnitve dokaznega predloga ni mogo\u010de presojati skozi merila kr\u0161itve pravice do obrambe iz tretje alineje 29. \u010dlena Ustave, ampak na prito\u017ebeni ravni po vsebini kot izpodbijanje dejanskega stanja, v postopku z zahtevo za varstvo zakonitosti pa zgolj skozi merila obrazlo\u017eenosti sodbe sodi\u0161\u010da druge stopnje (prvi odstavek 395. \u010dlena ZKP).\n\nKolikor sodi\u0161\u010de v obrazlo\u017eitvi sodbe ne navede razlogov, zakaj je zavrnilo dokazni predlog obrambe, kr\u0161i dolo\u010dbo sedmega odstavka 364. \u010dlena ZKP. Vendar morajo za uspeh z zahtevo za varstvo zakonitosti, \u010de ne gre za kr\u0161itev jamstev iz tretje alineje 29. \u010dlena Ustave, vlo\u017eniki zatrjevati in izkazati vzro\u010dno zvezo med to kr\u0161itvijo in nezakonitostjo izpodbijane sodbe.\n\nKadar so premo\u017eenjska vlaganja v storitev kaznivega dejanja sama po sebi protipravna in stro\u0161ki nelo\u010dljivo povezani izklju\u010dno z izvajanjem kriminalne dejavnosti, storilec na njihovo \u00bbod\u0161tevanje\u00ab ne more ra\u010dunati in je t. i. bruto metoda pri ovrednotenju (vi\u0161ine) protipravne premo\u017eenjske koristi upravi\u010dena.\n\nV primerih kriminalne dejavnosti konspirativne narave v organizirani hudodelski zdru\u017ebi je praviloma te\u017eko ali celo nemogo\u010de pridobiti neposredne dokaze, kolik\u0161no premo\u017eenjsko korist je pridobil vsak \u010dlan zdru\u017ebe, pri \u010demer pa je izkustveno in razumno dopustno sklepati, da so korist pridobili vsi \u010dlani, ki delujejo iz koristoljubnih vzgibov. Pri dolo\u010ditvi vi\u0161ine koristi se je sodi\u0161\u010de tehtno oprlo na prosti preudarek, uzakonjen v petem odstavku 75. \u010dlena KZ-1 in 501. \u010dlenu ZKP, upo\u0161tevaje pri tem vse okoli\u0161\u010dine primera, zlasti organizacijsko strukturo hudodelske zdru\u017ebe in pomembnost vlog posameznih protagonistov.",
        "odseki": [
            "iz konkretnih dejstev artikulirana narava in te\u017ea kaznivih dejanj",
            "pripisanih osumljencem v organizirani kriminalni zdru\u017ebi",
            "katere \u010dlanom so poznane metode \u00bbklasi\u010dnega\u00ab policijskega preiskovanja",
            "zaradi \u010desar so pri izvr\u0161evanju kaznivih dejanj scela previdni",
            "zadosti zahtevi subsidiarne uporabe prikritih preiskovalnih ukrepov in utemelji sorazmernost posegov v pravico do zasebnosti osumljenih ",
            "ki se mora umakniti javnemu interesu odkrivanja in preganjanja nevarnih in organiziranih oblik kriminala",
            "aknadne sodne kontrole zakonitosti odredbe o preiskovalnem dejanju je v preizkusu",
            "s \u010dimer je sklepanje o obstoju verjetnosti",
            "Dobrina",
            "zavarovana z inkriminacijo 175",
            "\u010dlena KZ-1",
            "je spolna samoodlo\u010dba osebe",
            "ki se prostituira",
            "oziroma njena avtonomija v \u0161ir\u0161em smislu",
            "r\u0161em smislu. Izkori\u0161\u010danje pomeni samovoljne posege v avtonomijo te osebe",
            "pri \u010demer gre tako za posege v njeno ekonomsko svobodo (ekonomsko izkori\u0161\u010danje) kot za posege v splo\u0161nej\u0161o svobodo odlo\u010danja in ravnanja",
            "e pri ekonomskem izkori\u0161\u010danju bistveno to,",
            "da imajo storilci od prostituiranja",
            "ki predstavlja ute\u010den in donosen posel",
            "korist in prejemajo denar",
            " o izkori\u0161\u010danju mogo\u010de govoriti tudi takrat, ",
            "v katere je ujeta",
            "ne glede na to",
            "Kaznivo dejanje pranja denarja je podano",
            "kadar storilec opravi kakr\u0161en koli premik denarja ali premo\u017eenja",
            "za katerega ve ali bi moral vedeti",
            "da izvr\u0161itev predhodnega (predikatnega) kaznivega dejanja",
            "in se zaveda ali vsaj pristane na to",
            "da bo zaradi tega premika prikrito",
            "da denar izvira iz kaznivega dejanja",
            "oziroma bo ote\u017eeno sledenje denarju",
            "ki izvira iz kaznivega dejanja",
            "ki pomenijo uresni\u010devanje zakonskih znakov",
            "ostojno) dolo\u010denih \u017ee v prvem odstavku 24",
            "\u010dlenu KZ-1 (sprejem",
            "razpolaganje",
            "uporaba pri gospodarski dejavnosti)",
            "za razumevanje vsebine zakonskih znakov ni treba pose\u010di po dopolnilni normi Zakona o prepre\u010devanju pranja denarja in financiranja terorizma",
            "pri \u010demer bi dopolnilna norma nadome\u0161\u010dala opis dejanja kot dogodka v stvarnosti",
            " obsojenec s sprejemom denarja izpolnil \u0161e enega od alternativno opredeljenih zakonskih znakov kaznivega dejanja pranja denarja",
            "ni bistveno",
            "to\u010dki prvega odstavka 371",
            "\u010dlena ZKP",
            " Pravilo ",
            "i",
            "dvojne kaznivosti (drugi odstavek 245",
            " \u010dlena KZ-1 sporo\u010da",
            "to ne pomeni",
            " \u010dlani zdru\u017ebe ne morejo v realnem steku izpolniti zakonskih znakov kvalificiranih oblik dveh kaznivih dejanj (po tretjem odstavku 1",
            "\u010dlena",
            "\u010detrti odstavek 329",
            "\u010dlena KZ-1)",
            "Kadar gre pri ravnanjih storilcev kaznivih dejanj po 245",
            "zaobjeto v predhodnem kaznivem dejanju",
            "in predstavljajo napad na drugo pravno zavarovano dobrino",
            "k, da so se \u010dlani hudodelske zdru\u017ebe organizirali z namenom pranja denarja. Iz",
            "Sostorilec pri kaznivem dejanju je vsak",
            "ki skupaj z drugim(i) stori kaznivo dejanje tako",
            "da zavestno sodeluje pri storitvi ali kako druga\u010de odlo\u010dilno prispeva k storitvi",
            "Po utrjeni sodni praksi ni treba",
            "da bi moral sostorilec uresni\u010diti vse zakonske znake kaznivega dejanja",
            "saj zado\u0161\u010da",
            " sodeluje oziroma odlo\u010dilno prispeva k uresni\u010ditvi enega od njih.8",
            " Razlogi pravnomo\u010dne sodbe jasno sporo\u010daj",
            "\u010dlena KZ-1",
            "a. In dubio pro reo je prvina domneve nedol\u017enosti, ki ",
            "ki sodi\u0161\u010du omogo\u010da odlo\u010diti v situacijah",
            "ih dejanskemu stanju ne more priti do dna",
            "je uporabno zlasti takrat",
            "o\u010d v razlogih sodbe prepoznati t. i. spoznavno stisko o resni\u010dnosti obremenilnih in/ali razbremenilnih dejstev,",
            "ali sta sodi\u0161\u010di v sodbi sledili pravno zapovedanemu razlikovanju med verjetnostjo kriv",
            "ki za obsodbo ne more zado\u0161\u010dati",
            "n prepri\u010danostjo v krivd",
            "tj",
            "skozi razloge",
            "ki jih ponuja obsodilna sodba",
            "Beseda strank",
            "ki sledi zaklju\u010dku dokazovanja",
            "je stadij glavne obravnave",
            "kak\u0161no odlo\u010ditev naj sodi\u0161\u010de sprejme glede obto\u017ebe",
            "Pri zaklju\u010dnih besedah obrambe ne gre za podajanje zagovora",
            " V kon\u010dni besedi sme stranka poudariti tudi potrebo po izvedbi dodatnih dokazov, saj sme so",
            "\u010dlena ZKP)",
            "izrecno in nedvoumno predlagati",
            "zavrnitve dokaznega predloga ni mogo\u010de presojati skozi merila kr\u0161itve pravice do obrambe iz tretje alineje 29",
            "\u010dlena Ustave",
            "ampak na prito\u017ebeni ravni po vsebini kot izpodbijanje dejanskega stanja",
            "v postopku z zahtevo za varstvo zakonitosti pa kve\u010djemu skozi merila obrazlo\u017eenosti sodbe sodi\u0161\u010da druge stopnje po prvem odstav",
            "\u010dlena ZKP)",
            "zakaj je zavrnilo dokazni predlog obrambe",
            "\u0161ena dolo\u010dba sedmega odstavka 364",
            "\u010dlena ZKP",
            "ena ZKP. A za uspeh z zahtevo za varstvo zakonitosti v ",
            "\u010dlena Ustave",
            "i",
            "bruto metoda pri ovrednotenju (vi\u0161ine) protipravne premo\u017eenjske koristi upravi\u010dena",
            "o, da je v primeru kriminalne dejavnosti (konspirativne narave) v organizirani hudodelski zdru\u017ebi praviloma nemogo\u010de pridobiti neposredne dokaze, kolik\u0161",
            "kolik\u0161no premo\u017eenjsko korist je pridobil vsak \u010dlan, pri \u010de",
            ", pri \u010demer pa je izkustveno in razumno mogo\u010de sklepati",
            "jsko korist pridobili vsi \u010dlani ",
            "ki delujejo iz koristoljubnih vzgibov",
            "uzakonjen v petem odstavku 75",
            "\u010dlena KZ-1 in 501",
            "\u010dlenu ZKP",
            "upo\u0161tevajo\u010d pri tem vse okoli\u0161\u010dine primer",
            "no) organizacijsko strukturo hudodelske zdru\u017ebe in pomembnost vloge posameznih protagonistov. "
        ]
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Mariboru je obsojene A. A., B. B., C. C., D. D. in E. E. spoznalo za krive kaznivih dejanj trgovine z ljudmi po petem v zvezi s prvim odstavkom 113. \u010dlena Kazenskega zakonika (v nadaljevanju KZ-1). Obsojenemu A. A. je izreklo kazen \u0161tiri leta zapora, v katero je v\u0161telo \u010das pridr\u017eanja in pripora, ter 500 dnevnih zneskov po 20,00 EUR stranske denarne kazni, kar zna\u0161a 10.000,00 EUR. Obsojenemu B. B. je izreklo kazen tri leta in deset mesecev zapora, v katero je v\u0161telo \u010das pridr\u017eanja in pripora, ter 400 dnevnih zneskov po 10,00 EUR stranske denarne kazni, kar zna\u0161a 4.000,00 EUR. Ostalim obsojenim je izreklo kazni tri leta in deset mesecev zapora, v katere je v\u0161telo \u010das pridr\u017eanja in pripora, 500 dnevnih zneskov po 1,00 EUR stranskih denarnih kazni, kar zna\u0161a 500,00 EUR, ter stranske kazni izgona tujca iz dr\u017eave za \u010das pet let. Po 74. in 75. \u010dlenu KZ-1 je obsojenemu A. A. kot premo\u017eenjsko korist, pridobljeno s kaznivim dejanjem, odvzelo 100.000 EUR, zase\u017eenih 18. 1. 2018, obsojenemu B. B. pa na enaki podlagi 11.800 EUR, prav tako zase\u017eenih 18. 1. 2018. Po drugem odstavku 77.a \u010dlena ZKP je obsojenemu A. A. kot premo\u017eenjsko korist, pridobljeno s kaznivim dejanjem, odvzelo tudi 18. 1. 2018 zase\u017eeni elektronski denarnici. Po prvem odstavku 77.a \u010dlena KZ-1 je kot protipravno premo\u017eenjsko korist, s katero je razpolagala hudodelska zdru\u017eba, obsojenemu C. C. odvzelo 11.200 enot neznane valute, 260,00 USD, 40,00 HKD, 15.050,00 EUR in 3.670,00 HRK, obsojenemu E. E. pa 33.400 enot neznane valute ter 29,00 USD, vse zase\u017eeno 18. 1. 2018. Po prvem odstavku 73. \u010dlena KZ-1 je odvzelo nekatere listine in elektronske naprave, zase\u017eene med hi\u0161no preiskavo 18. 1. 2018 na prvem naslovu, dolo\u010dene predmete pa je vrnilo obsojencem. Slednje je oprostilo pla\u010dila stro\u0161kov kazenskega postopka iz 1. do 6. to\u010dke drugega odstavka 92. \u010dlena Zakona o kazenskem postopku (v nadaljevanju ZKP) in odlo\u010dilo, da nagrade ter potrebni izdatki postavljenih zagovornikov bremenijo prora\u010dun.\n\n2. Vi\u0161je sodi\u0161\u010de v Mariboru je prito\u017ebe zagovornika obsojenega A. A., njegove zunajzakonske partnerice F. F., zagovornikov obsojenih B. B., C. C., D. D. in E. E. ter dr\u017eavnih to\u017eilcev zavrnilo kot neutemeljene in potrdilo sodbo sodi\u0161\u010da prve stopnje. Obsojence je oprostilo pla\u010dila sodnih taks kot stro\u0161ka prito\u017ebenega postopka, potrebne izdatke in nagrado zagovornika odvetnika dr. Mihe \u0160o\u0161i\u0107a ter stro\u0161ke prevajanja na prito\u017ebeni stopnji pa je nalo\u017eilo v breme prora\u010duna.\n\n3. Zoper pravnomo\u010dno sodbo so zahteve za varstvo zakonitosti vlo\u017eili:\n\n\u2012 odvetnik Janez Lovrec kot zagovornik obsojenega A. A. iz vseh razlogov po prvem odstavku 420. \u010dlena ZKP, tj. zaradi kr\u0161itev kazenskega zakonika in materialnega prava, kr\u0161itev po 11. to\u010dki prvega odstavka 371. \u010dlena ZKP, drugem odstavku 371. \u010dlena ZKP in 5. to\u010dki 372. \u010dlena ZKP, kr\u0161itev 17. \u010dlena ZKP, 6. \u010dlena Evropske konvencije o varstvu \u010dlovekovih pravic (v nadaljevanju EK\u010cP), 22., 23., 27. in 29. \u010dlena Ustave RS ter prvega odstavka 48. \u010dlena Listine EU o temeljnih pravicah. Predlagal je, da Vrhovno sodi\u0161\u010de izpodbijani sodbi spremeni tako, da obsojenca oprosti o\u010ditka po obto\u017enici, ali sodbi razveljavi in zadevo vrne v novo odlo\u010danje sodi\u0161\u010du prve stopnje pred drugim senatom;\n\n\u2012 kot zagovornik istega obsojenca odvetnik dr. Bla\u017e Kova\u010di\u010d Mlinar zaradi bistvenih kr\u0161itev dolo\u010db kazenskega postopka in kr\u0161itev kazenskega zakona. Tudi on je Vrhovnemu sodi\u0161\u010du predlagal, da pravnomo\u010dno sodbo spremeni tako, da obsojenca oprosti obto\u017ebe, oziroma podrejeno, da izpodbijani sodbi razveljavi ter zadevo vrne v novo sojenje pred povsem spremenjenim senatom prve stopnje;\n\n\u2012 odvetniki iz Odvetni\u0161ke pisarne Mihurko kot zagovorniki obsojenega B. B. zaradi absolutne bistvene kr\u0161itve dolo\u010db kazenskega postopka po 1. to\u010dki prvega odstavka 370. \u010dlena ZKP v zvezi z 11. to\u010dko prvega odstavka 371. \u010dlena ZKP in zaradi relativne bistvene kr\u0161itve dolo\u010db kazenskega postopka (kr\u0161itve pravice do obrambe) po 1. to\u010dki prvega odstavka 370. \u010dlena ZKP v zvezi z drugim odstavkom 371. \u010dlena ZKP, podredno pa zaradi kr\u0161itve kazenskega zakona po 3. to\u010dki prvega odstavka 370. \u010dlena ZKP v zvezi s prvim odstavkom 373. \u010dlena ZKP1 ter zaradi posega v ustavne pravice iz 29., 23. in 19. v zvezi z 2. \u010dlenom Ustave. Vrhovnemu sodi\u0161\u010du so predlagali, da pravnomo\u010dno sodbo spremeni tako, da obsojenca oprosti obto\u017ebe, podredno pa, da izpodbijani sodbi razveljavi ter vrne zadevo v ponovno odlo\u010danje sodi\u0161\u010du prve stopnje;\n\n\u2012 odvetniki iz Odvetni\u0161ke pisarne Kobentar kot zagovorniki obsojenega D. D. zaradi kr\u0161itve kazenskega zakona, bistvene kr\u0161itve dolo\u010db kazenskega postopka iz prvega odstavka 371. \u010dlena ZKP, drugih kr\u0161itev dolo\u010db kazenskega postopka (po drugem odstavku 371. \u010dlena ZKP), kr\u0161itev 5., 6., 13. in 14. \u010dlena EK\u010cP ter 2., 14. in 22. \u010dlena Ustave ter zaradi odlo\u010ditve glede kazenske sankcije. Vrhovnemu sodi\u0161\u010du so predlagali, da izpodbijani sodbi \u00bbrazveljavi\u00ab in obsojenca oprosti storitve \u00bbo\u010ditanih kaznivih dejanj\u00ab, oziroma da \u00bbizre\u010de slovensko sodi\u0161\u010de kot nepristojno za sojenje v konkretni zadevi z mednarodnim elementom\u00ab, oziroma da zadevo vrne v ponovno sojenje drugemu sodniku;\n\n\u2012 odvetnik dr. Miha \u0160o\u0161i\u0107 kot zagovornik obsojenega E. E. zaradi bistvenih kr\u0161itev dolo\u010db kazenskega postopka, kr\u0161itev kazenskega zakona, kr\u0161itev 22., 23., 27., 28. in 29. \u010dlena Ustave ter kr\u0161itve 6. \u010dlena EK\u010cP. Predlagal je, da Vrhovno sodi\u0161\u010de izpodbijano pravnomo\u010dno sodbo spremeni tako, da obsojenca oprosti obto\u017ebe, podredno pa, da sodbo razveljavi in zadevo vrne sodi\u0161\u010du prve stopnje v novo sojenje.\n\n4. Vrhovna dr\u017eavna to\u017eilka Barbara Jenkole \u017digante je v odgovoru, ki ga je podala na podlagi drugega odstavka 423. \u010dlena ZKP, Vrhovnemu sodi\u0161\u010du predlagala, da vse zahteve kot neutemeljene zavrne.\n\n5. O odgovoru vrhovne dr\u017eavne to\u017eilke so se izjavili zagovornik obsojenega A. A., odvetnik dr. Bla\u017e Kova\u010di\u010d Mlinar, in zagovorniki obsojenega D. D. ter vztrajali pri navedbah iz vlo\u017eenih zahtev za varstvo zakonitosti.\n\nB.\n\n6. Vrhovno sodi\u0161\u010de uvodoma poudarja:\n\n\u2012 da je zahtevo za varstvo zakonitosti mogo\u010de vlo\u017eiti izklju\u010dno zaradi (taksativno) opredeljenih razlogov iz 1. do 3. to\u010dke prvega odstavka 420. \u010dlena ZKP;\n\n\u2012 da zahteve ni mogo\u010de vlo\u017eiti zaradi zmotne ali nepopolne ugotovitve dejanskega stanja (drugi odstavek 420. \u010dlena ZKP);\n\n\u2012 da je v nasprotju z navedeno dolo\u010dbo izrecno sklicevanje vlo\u017enika na 427. \u010dlen ZKP, ki ureja procesno postopanje Vrhovnega sodi\u0161\u010da, kadar se precej\u0161en dvom o resni\u010dnosti ugotovljenih dejstev pojavi ob odlo\u010danju o zahtevi, ki je bila vlo\u017eena iz dovoljenih razlogov po prvem odstavku 420. \u010dlena ZKP;\n\n\u2012 da se sme na kr\u0161itve iz prvega odstavka 420. \u010dlena ZKP vlo\u017enik sklicevati zgolj, \u010de jih ni mogel uveljavljati v prito\u017ebi ali \u010de jih je uveljavljal, pa jih sodi\u0161\u010de druge stopnje ni upo\u0161tevalo (peti odstavek 420. \u010dlena ZKP);\n\n\u2012 da je zahteva za varstvo zakonitosti samostojno (izredno) pravno sredstvo, kar pomeni, da se Vrhovno sodi\u0161\u010de pri odlo\u010danju o zahtevi omeji le na preizkus tistih kr\u0161itev zakona, na katere se vlo\u017enik (substancirano) sklicuje (prvi odstavek 424. \u010dlena ZKP), kar med drugim pomeni, (1) da je v zahtevi treba dolo\u010dno utemeljiti razloge, s katerimi se pojasnjujejo zavzeta stali\u0161\u010da, in (2) da se ni mogo\u010de zgolj posplo\u0161eno sklicevati ter odkazovati na naziranja, podana v morebitnih drugih vlogah oziroma predhodno vlo\u017eenih pravnih sredstvih.\n\nK zahtevama za varstvo zakonitosti zagovornikov obsojenega A. A.\n\n7. Oba zagovornika zatrjujeta neobrazlo\u017eenost oziroma pomanjkljivo obrazlo\u017eenost sodbe sodi\u0161\u010da druge stopnje. Odvetnik Lovrec navaja, da je sodi\u0161\u010de druge stopnje (z redkimi izjemami) v prete\u017enem delu zgolj povzemalo prito\u017ebene navedbe in se sklicevalo na obrazlo\u017eitev sodbe sodi\u0161\u010da prve stopnje, ne da bi posebej utemeljilo stali\u0161\u010da o prito\u017ebenih navedbah. Pomanjkljiva obrazlo\u017eitev, tj. vsebinsko prazna argumentacija vi\u0161jega sodi\u0161\u010da, pomeni kr\u0161itev obsojen\u010deve pravice iz 14. \u010dlena v zvezi z 22. \u010dlenom Ustave ter v zvezi s 3. to\u010dko prvega odstavka 420. \u010dlena ZKP. Odvetnik dr. Kova\u010di\u010d Mlinar navaja, da je obrazlo\u017eena sodna odlo\u010dba bistveni del po\u0161tenega postopka v smislu dolo\u010dbe 6. \u010dlena EK\u010cP in 29. \u010dlena Ustave. Kolikor je obrazlo\u017eitev pomanjkljiva, je pose\u017eeno v pravice iz 22., 23., 25. ter 29. \u010dlena Ustave, podana pa je tudi absolutna bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP. Tudi on ocenjuje, da se prito\u017ebeno sodi\u0161\u010de do ob\u0161irnih prito\u017ebenih navedb ni opredelilo oziroma nanje ni vsebinsko odgovorilo. Obrazlo\u017eitev drugostopenjske sodbe ostaja pri pav\u0161alnem sklicevanju na razloge sodbe sodi\u0161\u010da prve stopnje, prito\u017ebeno o\u010ditane kr\u0161itve pa po vsebini niso bile obravnavane.\n\n8. Pritrditi je zagovorniku, da se mora prito\u017ebeno sodi\u0161\u010de do (pravno relevantnega) vpra\u0161anja, ki se \u00bbaktualizira\u00ab \u0161ele na prito\u017ebeni stopnji, opredeliti tako, kot da bi \u0161lo za sodi\u0161\u010de prve stopnje. Vendar vlo\u017enik v zahtevi ne konkretizira, za katero(a) vpra\u0161anje(a) naj bi \u0161lo, tak\u0161ne nekonkretizirane navedbe pa so v nasprotju s t. i. strogim na\u010delom dispozitivnosti, ki zaznamuje odlo\u010danje o zahtevi za varstvo zakonitosti (prvi odstavek 424. \u010dlena ZKP). Zato Vrhovno sodi\u0161\u010de nanje ne more odgovoriti. V zvezi s splo\u0161nima kritikama, uperjenima v utemeljitev sodbe vi\u0161jega sodi\u0161\u010da, pa Vrhovno sodi\u0161\u010de, slede\u010d pri tem utrjeni sodni praksi,2 pojasnjuje, da obveznost sodi\u0161\u010d ustrezno obrazlo\u017eiti svoje odlo\u010ditve prvenstveno res izhaja \u017ee iz 22. \u010dlena Ustave kot komponenta pravice do enakega varstva pravic. Zahteva po obrazlo\u017eenosti sodne odlo\u010dbe je ob boku z dol\u017enostjo sodi\u0161\u010da druge stopnje, da odgovori na relevantne prito\u017ebene navedbe (prvi odstavek 395. \u010dlena ZKP), tudi prvina pravice do prito\u017ebe kot (rednega) pravnega sredstva iz 25. \u010dlena Ustave. V (argumentirani) odlo\u010dbi je sodi\u0161\u010de dol\u017eno z zadostno stopnjo jasnosti utemeljiti razloge, na podlagi katerih je sprejelo odlo\u010ditev. Kljub temu je procesni standard obrazlo\u017eitve odlo\u010dbe vi\u0161jega sodi\u0161\u010da druga\u010den (ni\u017eji) kot standard obrazlo\u017eenosti odlo\u010dbe sodi\u0161\u010da prve stopnje. Prito\u017ebeno sodi\u0161\u010de je dol\u017eno presoditi in odgovoriti na tiste prito\u017ebene navedbe, ki se nana\u0161ajo na odlo\u010dilna dejstva, ter do slednjih zavzeti stali\u0161\u010da. Nikakor pa ni obvezno, da se sodi\u0161\u010de druge stopnje vselej izrecno opredeljuje do vseh, \u0161e tako obse\u017enih prito\u017ebenih navedb, ali da ponavlja razloge prvostopenjske sodbe, \u010de z njimi sogla\u0161a. Standardu obrazlo\u017eenosti vi\u0161je sodi\u0161\u010de zadosti \u017ee s tem, ko je iz obrazlo\u017eitve drugostopenjske sodbe razvidno, da se je s prito\u017ebenimi navedbami seznanilo, tj. da jih ni prezrlo. Ni dol\u017eno odgovarjati na navedbe, ki jih ni mo\u010d preizkusiti, ki niso relevantne ali so o\u010ditno neutemeljene.\n\n9. V obravnavnem primeru sodbi vi\u0161jega sodi\u0161\u010da ni mogo\u010de o\u010ditati neskladnosti s kriteriji, ki jih je oblikovala (ustavno)sodna praksa. Prito\u017ebeno sodi\u0161\u010de je v svoji odlo\u010dbi povzelo prito\u017ebene navedbe, ki so bile odlo\u010dilne za presojo pravilnosti in zakonitosti sodbe sodi\u0161\u010da prve stopnje v okvirih opravljanja kontrolne funkcije prito\u017ebenega sodi\u0161\u010da. Do prito\u017ebenih navedb, ki jih je povzelo, se je opredelilo, s \u010dimer je pokazalo, da jih ni prezrlo. Tudi sprejemanje razlogov prvostopenjske sodbe predstavlja (argumentirano) presojo, da obrambi v prito\u017ebenem postopku ni uspelo vzbuditi upo\u0161tevnih dvomov v zakonitost procesnih dejanj sodi\u0161\u010da prve stopnje in ustreznost dejanskih ter materialnopravnih zaklju\u010dkov prvostopenjske odlo\u010dbe. Po presoji Vrhovnega sodi\u0161\u010da prito\u017ebeno sodi\u0161\u010de ni odlo\u010dalo arbitrarno, tj. na podlagi kriterijev, ki pri sojenju ne bi smeli priti v po\u0161tev, temve\u010d je odlo\u010dbo utemeljilo s pravnimi argumenti. V splo\u0161nem je zato odgovoriti, da obrazlo\u017eitev odlo\u010dbe vi\u0161jega sodi\u0161\u010da zadostuje konvencijskim in ustavnim kriterijem ter sodbe tudi ne obremenjujejo bistvene kr\u0161itve dolo\u010db kazenskega postopka. Kolikor se obramba z dolo\u010denimi zaklju\u010dki sodi\u0161\u010d(a) ne strinja, pa gre pri tem (lahko) za uveljavljanje drugih kr\u0161itev, ki bodo naslovljene v nadaljevanju.\n\n10. Kr\u0161itve 22. in 29. \u010dlena Ustave ter 6. \u010dlena EK\u010cP naj bi bile po mnenju odvetnika Lovreca podane, ker stranki postopka (to\u017eilstvo in obsojenec oziroma obramba) nista bili v enakopravnem polo\u017eaju. To\u017eilstvo je obto\u017enico ves \u010das dopolnjevalo s poro\u010dili v dopolnitev kazenske ovadbe, kar je nepravilno ter nesprejemljivo. Prav tako je imelo to\u017eilstvo mo\u017enost selekcionirati dokaze (dokazno gradivo) in v spis vlagati le dokaze, ki so bili v korist to\u017eilstvu. Medtem ko je to\u017eilstvo pridobivalo podatke (tudi) neposredno s Tajvana, se je sodi\u0161\u010de pri pridobivanju \u00bbdokazov\u00ab iz tujine naslanjalo izklju\u010dno na ustaljene diplomatske poti, naslovljene na Ljudsko republiko Kitajsko, pri \u010demer je bilo vsem jasno, da bo glede na politi\u010dne odnose med Ljudsko republiko Kitajsko ter Tajvanom neuspe\u0161no. Nobenega razloga ni, da \u00bbneposrednih kanalov\u00ab pri zaprosilih za mednarodno pravno pomo\u010d ne bi uporabilo tudi sodi\u0161\u010de, saj obramba sama brez pomo\u010di sodi\u0161\u010da ne more pridobiti predlaganih dokazov, s \u010dimer je bilo prekr\u0161eno na\u010delo enakosti oro\u017eij. Na\u010delo t. i. celovite Kitajske ni bilo mote\u010de pri sodelovanju policistov in to\u017eilstva s kolegi s Tajvana, pri pridobivanju dokazov obrambe pa je na\u010delo postala nepremostljiva diplomatska ovira za zasli\u0161anje nekaterih pri\u010d, ki jih je predlagala obramba. Gre za zasli\u0161anje (razbremenilne) pri\u010de G. G. z vzdevkom \u00bbG. G.\u00ab, ki bi lahko izpovedal, da je obsojenca zavedel, da je turisti\u010dni vodi\u010d ter da tujci (\u017ertve) prihajajo v Slovenijo zaradi igranja (ogla\u0161evanja) spletnega pokra. Izpovedal bi lahko, da obsojenec ni vedel, kaj se v hi\u0161ah (t. i. klicnih centrih) dogaja (list. \u0161t. 10925). S sklicem na dolo\u010dbe 340. \u010dlena ZKP, ki se nana\u0161ajo na branje zapisnikov izpovedb pri\u010d in soobdol\u017eencev, ki so bili prehodno \u017ee zasli\u0161ani, je sodi\u0161\u010de prve stopnje postopalo napa\u010dno ter nezakonito, saj \u00bbG. G.\u00ab v Sloveniji ni bil zasli\u0161an.3 Ne dr\u017ei stali\u0161\u010de vi\u0161jega sodi\u0161\u010da, da je sodi\u0161\u010de prve stopnje podrobno obrazlo\u017eilo, zakaj je dokazni predlog zavrnilo, saj je navedlo zgolj to, da je dokazni predlog zavrnilo zaradi nedosegljivosti pri\u010de, ki pa je sploh ni vabilo oziroma ji niti ni posku\u0161alo poslati vabila na glavno obravnavo. Prav tako se obramba ne strinja s naziranjem sodi\u0161\u010da druge stopnje, da je obsojenec dobro vedel, da sodeluje pri izvr\u0161evanju kaznivega dejanja, in da mu je bila vloga \u00bbG. G.\u00ab dobro poznana, zaradi \u010desar bi bilo zasli\u0161anje slednjega nepotrebno. Gre za zaklju\u010dek sodi\u0161\u010da, ki temelji zgolj na sklepanju, ne na konkretnih dejstvih ter dokazih, zato zavrnitev tega dokaznega predloga pomeni kr\u0161itev obsojen\u010deve pravice do obrambe.\n\n11. Odvetnik dr. Kova\u010di\u010d Mlinar v zahtevi navaja, da iz sodb ni\u017ejih sodi\u0161\u010d ne izhajajo razlogi o zavrnitvi dokaznega predloga za zasli\u0161anje osebe z vzdevkom \u00bbG. G.\u00ab, zaradi \u010desar je podana bistvena kr\u0161itev dolo\u010db kazenskega postopka po drugem odstavku 371. \u010dlena v zvezi s sedmim odstavkom \u00bb369.\u00ab (o\u010ditno 364.) \u010dlena ZKP, ki je vplivala na zakonitost sodne odlo\u010dbe. Dokazni predlog je materialnopravno relevanten, zlasti glede vpra\u0161anja obsojen\u010devega \u00bbnamena in naklepa\u00ab, gre pa za razbremenilno pri\u010do. Razlog za zavrnitev dokaznega predloga bi bilo mo\u010d najti le v utemeljitvi sodbe, da je sodi\u0161\u010de na podlagi 1. to\u010dke prvega odstavka 340. \u010dlena ZKP \u0161telo, da pri\u010de s Tajvana iz objektivnih ter tehtnih razlogov ne morejo priti k sodi\u0161\u010du, vendar pa pri tem ne gre za ustrezno obrazlo\u017eitev, saj (o\u010ditno zavrnjeni) dokazni predlogi v sodbi niso konkretizirani. Ker sodi\u0161\u010de ni ugodilo dokaznemu predlogu oziroma je predlog prezrlo, je kr\u0161ilo pravico obsojenca, da ob popolni enakopravnosti izvaja dokaze v svojo korist (29. \u010dlen Ustave).\n\n12. Problematika izvajanja mednarodne pravne pomo\u010di v bermudskem trikotniku Slovenija \u2013 Ljudska republika Kitajska \u2013 Tajvan odseva tudi v kritikah zahtev obeh zagovornikov, da je sodi\u0161\u010de prve stopnje neutemeljeno zavrnilo dokazna predloga obrambe za ponovno zasli\u0161anje vseh 32 tujcev (tj. \u017ertev, izsledenih v klicnem centru na prvem naslovu dne 18. 1. 2018), ki so bili zasli\u0161ani v Sloveniji, in za opravo poizvedb, v kak\u0161nem procesnem statusu so na Tajvanu obravnavali teh 32 oseb, ki so sodelovale pri izvr\u0161evanju goljufij, zato ne morejo biti \u017ertve trgovine z ljudmi (list. \u0161t. 10926). V postopku so vzniknile \u00bbpomembne okoli\u0161\u010dine\u00ab, ki bi jih bilo treba raz\u010distiti s predlaganimi pri\u010dami, zato sklicevanje na mo\u017enost udele\u017eevanja njihovih zasli\u0161anj v (zgodnji) fazi nujnih preiskovalnih dejanj ni na mestu. Pomembno je \u0161e dejstvo, da so se pri\u010de skupaj pripravile na \u00bbzagovor\u00ab; imele so jasen cilj, da jih ne bi izro\u010dili Ljudski republiki Kitajski kot osumljence kaznivih dejanj, zato so sebe prikazovale kot \u017ertve ter obremenjevale druge. Ne more iti torej za nepristranske pri\u010de, saj so bile osebno zainteresirane za izid predkazenskega postopka. Odvetnik dr. Kova\u010di\u010d Mlinar ocenjuje tudi, da je sodi\u0161\u010de prve stopnje pri odlo\u010ditvi, da bo po dolo\u010dbah 340. \u010dlena ZKP prebralo zapisnike o izpovedbah teh pri\u010d v okviru nujnih preiskovalnih dejanj, nepravilno uporabilo postopkovni zakon. Odstop od na\u010dela neposrednosti (tj. neposrednega izvajanja dokazov) v polo\u017eaju, ko pri\u010de iz tehtnih objektivnih razlogov ne morejo priti k sodi\u0161\u010du, je zakonska izjema, ki jo je treba razlagati ozko, premi\u0161ljeno in v lu\u010di spo\u0161tovanja jamstev obdol\u017eenca v kazenskem postopku, vklju\u010dno z ustavno ter konvencijsko pravico, da zasli\u0161uje oziroma zahteva zasli\u0161anje obremenilnih pri\u010d. ZKP v 1. to\u010dki prvega odstavka 340. \u010dlena (med drugim) dolo\u010da, da se smejo zapisniki o izpovedbah pri\u010d prebrati, \u010de prej zasli\u0161ane osebe iz tehtnih vzrokov ne morejo priti ali zelo te\u017eko pridejo k sodi\u0161\u010du oziroma \u010de prebivajo v tujini in na glavno obravnavo ne pridejo, kljub temu, da so bile nanjo pravilno povabljene. V predmetni zadevi sodi\u0161\u010de prve stopnje pri\u010dam sploh ni posku\u0161alo vro\u010diti vabil na glavno obravnavo, s \u010dimer ni bil izpolnjen niti formalni (pred)pogoj za branje zapisnikov o njihovih izpovedbah, na katere se opira pravnomo\u010dna sodba, na ta na\u010din pa je izkazan vpliv kr\u0161itve na zakonitost sodbe. Sodi\u0161\u010de bi moralo uporabiti \u00bbvsa razpolo\u017eljiva sredstva\u00ab, ki jih ima na voljo, pri \u010demer okoli\u0161\u010dina, da so pri\u010de v tujini, ne utemeljuje sklepa, da gre za osebe, ki jih ni mogo\u010de najti. Zagovornika zatrjujeta, da je v posledici vsega zapisanega pri\u0161lo do kr\u0161itev pravice obsojenca do po\u0161tenega sojenja in do kr\u0161itev na\u010del kontradiktornosti ter enakosti oro\u017eij v kazenskem postopku. Ker je to\u017eilstvo kot dokaz v postopku predlo\u017eilo tajvansko sodbo (o\u010ditno pridobljeno mimo ustaljenih diplomatskih poti), bi moralo sodi\u0161\u010de narediti \u00bbvse, kar je bilo v njegovi mo\u010di\u00ab, da bi zagotovilo neposredno zasli\u0161anje pri\u010d iz tujine; v danem primeru pa postopanje sodi\u0161\u010da prve stopnje ka\u017ee na to, da si je aktivno prizadevalo, da dokazov ne bi izvedlo. Iz pridobljene tajvanske sodbe (priloga A1222) ni razviden status oseb, v tem kazenskem postopku opredeljenih kot \u017ertev, zato je napa\u010dna, tj. celo arbitrarna, odlo\u010ditev sodi\u0161\u010da prve stopnje, ki je zavrnilo dokazni predlog za pridobitev podatkov o obravnavi \u00bb\u017ertev\u00ab na Tajvanu.\n\n13. Sodi\u0161\u010de prve stopnje (to\u010dka 7 prvostopenjske sodbe) je po dolo\u010dbah 340. \u010dlena ZKP ugodilo predlogu dr\u017eavnih to\u017eilcev za branje zapisnikov o izpovedbah vseh 32 pri\u010d, ki so bile zasli\u0161ane v okviru nujnih preiskovalnih dejanj, neposrednega zasli\u0161anja na glavni obravnavi pa ni bilo mogo\u010de opraviti, saj so se v tem \u010dasu nahajale na Tajvanu. Pojasnilo je, da je 6. 6. 2019 na podlagi 18. \u010dlena Konvencije Zdru\u017eenih narodov proti mednarodnemu organiziranemu kriminalu, ki ureja t. i. medsebojno pravno pomo\u010d, in 515. \u010dlena ZKP4 po diplomatski poti zaprosilo dr\u017eavne organe Ljudske republike Kitajske za mednarodno pravno pomo\u010d ter predlagalo izvedbo zasli\u0161anj z videokonferen\u010dno povezavo. Zaprosilo je poleg \u017ee omenjenih 32 pri\u010d vsebovalo tajvanske policiste in druge pri\u010de, katerih zasli\u0161anja so v dokaznem postopku predlagali zagovorniki,5 ter pro\u0161njo za posredovanje podatkov o obravnavanju 32 tujcev (\u017ertev) pred kitajskimi dr\u017eavnimi organi. Ker odgovorov na zaprosilo ni prejelo, je 9. 9. 2019 in 7. 1. 2020 pisno urgiralo pri Ministrstvu za pravosodje, 30. 9. 2019 ter 7. 11. 2019 pa je z namenom pospe\u0161itve mednarodnega sodelovanja anga\u017eiralo tudi nacionalno predstavni\u0161tvo Eurojusta. Slednje je sodi\u0161\u010de ve\u010dkrat obve\u0161\u010dalo, da Ljudska republika Kitajska na vztrajne poskuse komunikacije ne odgovarja. Sodi\u0161\u010de prve stopnje je celo sledilo pobudi zagovornika obsojenega D. D. in 7. 1. 2020 predlagalo posredovanje zaprosila neposredno prek Gospodarskega in kulturnega predstavni\u0161tva Tajpeja v Republiki Avstriji, prejelo pa je odgovor ministrstva, da tak na\u010din mednarodnega sodelovanja ni mogo\u010d (list. \u0161t. 13310). Ob odsotnosti vsakr\u0161nega odziva kitajskih oblasti se je sodi\u0161\u010de opredelilo, da bi bilo gotovo neuspe\u0161no tudi vro\u010danje vabil pri\u010dam s Tajvana na glavno obravnavo po diplomatski poti, zato je na podlagi 1. to\u010dke prvega odstavka 340. \u010dlena ZKP zaklju\u010dilo, da pri\u010de iz tehtnih objektivnih vzrokov ne morejo priti k sodi\u0161\u010du, dokazne predloge obrambe za zasli\u0161anje pri\u010d s Tajvana, ki v Sloveniji niso bile zasli\u0161ane, pa je zaradi nedosegljivosti zavrnilo. Pri odlo\u010ditvi o branju zapisnikov o predhodnih izpovedbah je upo\u0161tevalo, da so vsi obsojenci sprejeli obvestila o zasli\u0161anju pri\u010d v fazi nujnih preiskovalnih dejanj in se sodelovanju na narokih odpovedali, njihovi zagovorniki pa so se zasli\u0161anj udele\u017eili ter pri\u010dam zastavljali vpra\u0161anja. Oboji so bili seznanjeni tako z o\u010ditki, ki so izhajali iz kazenske ovadbe in predloga to\u017eilstva za zasli\u0161anje, kot z dejstvom, da je zasli\u0161anje pri\u010d nujno, saj te slovenskim pravosodnim organom pozneje ne bodo ve\u010d dosegljive. Nih\u010de od predstavnikov obrambe ni zahteval dodatnega \u010dasa za preu\u010ditev gradiva. Konkretizacija o\u010ditkov, zlasti kolikor se nana\u0161a na dogajanje v klicnem centru na prvem naslovu, o \u010demer so izpovedovale pri\u010de, je bila po bistveni vsebini ves \u010das enaka kasnej\u0161im o\u010ditkom, opredeljenim v zahtevi za preiskavo ter zatem v obto\u017enici, isto\u010dasno pa so bile v duhu po\u0161tenega postopka (29. \u010dlen Ustave) presojene pripombe obrambe med glavno obravnavo. V obrazlo\u017eitvi dokaznega sklepa na glavni obravnavi 11. 3. 2020 (list. \u0161t. 13798) je sodi\u0161\u010de navedlo, da ob upo\u0161tevanju do tedaj izvedenih dokazov vsebina izpovedb 32 pri\u010d ne predstavlja klju\u010dnih dokazov za odlo\u010ditev o obravnavani obto\u017ebi.\n\n14. Vi\u0161je sodi\u0161\u010de (to\u010dki 7 \u2013 8 drugostopenjske sodbe) je pritrdilo presoji sodi\u0161\u010da prve stopnje in dodalo, da branje zapisnikov o izpovedbah pri\u010d ni nedopustno poseglo v pravico do obrambe, saj so imeli tako obsojenci kot zagovorniki mo\u017enost, da se zasli\u0161anj udele\u017eijo, pri\u010dam postavljajo vpra\u0161anja ter na njihove izpovedbe podajo pripombe. Nadalje je bilo obrambi omogo\u010deno, da se opredeli do vseh dokazov, ki jih je dr\u017eavno to\u017eilstvo predlo\u017eilo sodi\u0161\u010du. Izpovedbe 32 pri\u010d niso edini dokazi, ki potrjujejo dejstvo, da so bile \u017ertve kaznivega dejanja trgovine z ljudmi, saj je v tej smeri treba upo\u0161tevati \u0161e izsledke prikritih preiskovalnih ukrepov in hi\u0161ne preiskave na prvem naslovu Vi\u0161je sodi\u0161\u010de je sogla\u0161alo tudi z razlogi o nedosegljivosti osebe z vzdevkom \u00bbG. G.\u00ab, \u010digar zasli\u0161anje je bilo predlagano.\n\n15. Vrhovno sodi\u0161\u010de ugotavlja, da kr\u0161itve, ki jih uveljavljata vlo\u017enika, niso podane. Logi\u010dno dejstvo, da dr\u017eavno to\u017eilstvo vlaga v spis procesno gradivo, ki ga prejema s poro\u010dili v dopolnitev kazenske ovadbe, predvsem v zahtevnem in dolgotrajnem postopku z mednarodnimi elementi, ne predstavlja kr\u0161itve enakosti oro\u017eij, vse dokler se ima obramba do obravnavanega gradiva mo\u017enost opredeliti ter se nanj odzvati z lastnimi procesnimi predlogi. Nasprotnega odvetnik Lovrec ne zatrjuje. Za zagotovitev po\u0161tenega sojenja kot atributa 29. \u010dlena Ustave je namre\u010d klju\u010dno, da ima oseba, katere pravice, dol\u017enosti ali pravni interesi so predmet sodnega postopka, ustrezne in zadostne mo\u017enosti, da se opredeli tako do dejanskih kot do pravnih vidikov zadeve, ter da v razmerju do nasprotne stranke ni zapostavljena.6 Ena od zahtev po\u0161tenega postopka v kazenskih zadevah je tudi kontradiktornost, kar pomeni, da imata tako to\u017eilstvo kot obramba mo\u017enost izvedeti za dejstva in dokaze v spisu, ki jih je predlo\u017eila nasprotna stranka, ter se o njih nato izjaviti.7 Glede \u0161pekulacij, da naj bi to\u017eilstvo v spis (selektivno) vlagalo zgolj obremenilno dokazno gradivo, pa Vrhovno sodi\u0161\u010de odgovarja, da gre pri dr\u017eavnem to\u017eilstvu za dr\u017eavni organ, \u010digar predstavniki (to\u017eilci) so zavezani spo\u0161tovanju 17. \u010dlena ZKP, ki v prvem odstavku dolo\u010da, da morajo dr\u017eavni organi, ki sodelujejo v kazenskem postopku, po resnici in popolno ugotoviti dejstva, pomembna za izdajo zakonite odlo\u010dbe, v drugem odstavku pa, da morajo enako pazljivo preizkusiti in ugotoviti tako dejstva, ki obdol\u017eenca obremenjujejo, kot dejstva, ki so mu v korist. Poleg tega iz prvega odstavka 6. \u010dlena EK\u010cP izhaja zahteva, da organi pregona obrambi razkrijejo bistvene dokaze, ki jih posedujejo, tudi v korist obdol\u017eenca.8 Pri veliki koli\u010dini podatkov, s katerimi razpolaga, je organ pregona upravi\u010den, da zmanj\u0161a njihov obseg do okvira relevantnosti za obravnavo kaznivega dejanja.9 Vlo\u017enik ne zatrjuje, da obrambi kljub podani zahtevi ne bi bilo omogo\u010deno sodelovanje pri pregledu ter selekciji procesnega gradiva, ki je bilo nato vlo\u017eeno v spis.10 V esenci u\u010dinkovitega delovanja pravne dr\u017eave je domneva, da dr\u017eavni organi odkrivajo, zbirajo, hranijo, predlagajo in izvajajo dokaze v skladu s predpisi ter strokovnimi (tudi eti\u010dnimi) pravili. \u010ce iz procesnega gradiva ne izhajajo relevantne okoli\u0161\u010dine, ki bi vzpostavljale obveznost sodi\u0161\u010da preverjati zakonitost delovanja (drugega) dr\u017eavnega organa, je trditveno breme v tej smeri na strani obrambe.11 Bremenu pa obramba ne more zadostiti le s posplo\u0161enimi namigovanji, da naj bi dr\u017eavno to\u017eilstvo selekcioniralo dokazno gradivo oziroma da bi pridobljeni podatki morda lahko vsebovali tudi razbremenilno vsebino (gre za t. i. fishing expedition),12 zato zagovornik ne more biti uspe\u0161en.\n\n16. Vrhovno sodi\u0161\u010de sprejema zaklju\u010dke ni\u017ejih sodi\u0161\u010d, da gre tako pri 32 osebah, ki so bile izsledene v klicnem centru na prvem naslovu, kot pri osebi z vzdevkom \u00bbG. G.\u00ab za pri\u010de, ki sodi\u0161\u010du objektivno niso bile dosegljive. Odvetniku dr. Kova\u010di\u010du Mlinarju ni mogo\u010de pritrditi, da sodi\u0161\u010de prve stopnje ni navedlo razlogov v utemeljitev zavrnitve dokaznega predloga za zasli\u0161anje \u00bbG. G.\u00ab, saj je docela jasno, da je omenjeni ena od \u00bbpri\u010d s Tajvana, ki v Sloveniji niso bile zasli\u0161ane\u00ab, glede katerih se je sodi\u0161\u010de opredelilo. V to\u010dki 7 prvostopenjske sodbe je korektno povzelo vsa ve\u010dmese\u010dna prizadevanja, da bi v postopku mednarodne pravne pomo\u010di doseglo zasli\u0161anje pri\u010d. Tudi po presoji Vrhovnega sodi\u0161\u010da sodi\u0161\u010du prve stopnje ni o\u010ditati, da bi pri tem ravnalo premalo skrbno ali ne dovolj vztrajno, \u0161e najmanj pa, da si je \u00bbaktivno prizadevalo za neuspeh\u00ab mednarodne pravne pomo\u010di. Sodi\u0161\u010de sme zavrniti izvedbo predlaganega dokaza med drugim tudi iz razloga, da je dokazno sredstvo neprimerno ali nedosegljivo.13 Nedosegljivost obstaja, kadar je mo\u017enost zagotoviti navzo\u010dnost pri\u010d(e) v realnem \u010dasu docela negotova, \u010deprav ni povsem izklju\u010dena,14 kot denimo po smrti pri\u010de. V danem primeru je sodi\u0161\u010de ravnalo z vso potrebno skrbnostjo, da bi omogo\u010dilo zasli\u0161anja pri\u010d, vendar se je izkazalo, da teh dokazov ni mogo\u010de izvesti. Pri tem je kontakte s kitajskimi pravosodnimi organi upravi\u010deno sku\u0161alo navezati na podlagi 18. \u010dlena Konvencije Zdru\u017eenih narodov proti mednarodnemu organiziranemu kriminalu, upo\u0161tevaje pri tem predvidene diplomatske poti. Katere druge \u00bbneposredne kanale\u00ab (tj. z izjemo Gospodarskega in kulturnega predstavni\u0161tva Tajpeja, ki se je izkazalo kot neustrezen medij) ter \u00bbrazpolo\u017eljiva sredstva\u00ab naj bi sodi\u0161\u010de uporabilo oziroma kaj konkretnega bi \u0161e moralo storiti, vlo\u017enika ne pojasnita, zato na tak\u0161ne o\u010ditke ni mogo\u010de odgovoriti. Mednarodno policijsko sodelovanje, ki je v predkazenskem postopku potekalo z asistenco Interpola, ne more predstavljati podlage za pravno pomo\u010d pri izvajanju dokazov. Sodi\u0161\u010de prve stopnje je ravnalo pravilno, ko je dokazni predlog zavrnilo, pri \u010demer v zvezi z zasli\u0161anjem pri\u010de \u00bbG. G.\u00ab odlo\u010ditve ni povezalo z opiranjem na dolo\u010dbe 340. \u010dlena ZKP, kot odvetnik Lovrec sprva interpretira obrazlo\u017eitev prvostopenjske sodbe, nato pa v nasprotju z lastnimi izvajanji vendarle priznava, da je sodi\u0161\u010de dokazni predlog zavrnilo zaradi nedosegljivosti pri\u010de, kar v primeru, ko slednja \u0161e ni bila zasli\u0161ana, nima zveze s postopanjem po 340. \u010dlenu ZKP. Kot razumna se ka\u017ee tudi ugotovitev sodi\u0161\u010da prve stopnje, da je ob popolni pasivnosti kitajskih oblasti, ki so zaprosila za mednarodno pravno pomo\u010d gotovo prejele, iluzorno pri\u010dakovati, da bi tajvanskim pri\u010dam vro\u010dali vabila na glavno obravnavo. Navsezadnje pa je pripomniti, da je bil zagovor obsojenca, da se mu je G. G. oziroma \u00bbG. G.\u00ab predstavil kot turisti\u010dni vodi\u010d, ki rojake s Tajvana vodi v Slovenijo zaradi (pri nas legalnega) ukvarjanja s spletnim pokrom, preizku\u0161en in zavrnjen v posledici izvedenih dokazov,15 ocenjenih v pravnomo\u010dni sodbi, ne na podlagi nepodprtih sklepanj, zato pravica do obrambe obsojencu ni bila kr\u0161ena.\n\n17. Ker je bilo iz pojasnjenih objektivnih razlogov ve\u010d kot o\u010ditno, da niti predlaganih 32 pri\u010d ne bo pri\u0161lo k sodi\u0161\u010du oziroma se udele\u017eilo videokonferen\u010dnih zasli\u0161anj, je sodi\u0161\u010de prve stopnje uporabilo dolo\u010dbo 1. to\u010dke prvega odstavka 340. \u010dlena ZKP in iz tehtnih vzrokov, ki jih omenja zakon,16 prebralo zapisnike o njihovih izpovedbah. Dr\u017ei sicer, da se pravna podlaga v tem delu ka\u017ee kot zmotna, saj je za uporabo 340. \u010dlena ZKP treba vabila na glavno obravnavo pri\u010dam pravilno vro\u010diti. Zapisniki o prej\u0161njih izpovedbah pri\u010d, \u010digar vabljenje zaznamujejo ovire, pa se vendarle smejo prebrati tudi na podlagi 339. \u010dlena ZKP. Iz prakse ES\u010cP17 ter Vrhovnega sodi\u0161\u010da18 izhaja, da je zahtevi po po\u0161tenem sojenju zado\u0161\u010deno, ko je obdol\u017eencu (obrambi) vsaj enkrat v postopku omogo\u010deno, da obremenilnim pri\u010dam zastavlja vpra\u0161anja; ko je seznanjen s tem, kar so pri\u010de povedale v njegovi odsotnosti; ko ima u\u010dinkovite mo\u017enosti, da se na njihove izpovedbe odzove. V predmetni zadevi je bilo obsojencem omogo\u010deno, da se zasli\u0161anj pri\u010d udele\u017eijo, \u010demur so se prostovoljno odrekli, zasli\u0161anjem pa so prisostvovali zagovorniki, ki so pri\u010dam postavljali tudi vpra\u0161anja. Gotovo so bili obsojeni seznanjeni z vsebino izpovedb pri\u010d, nanje pa je obramba podala pripombe, ki so v pravnomo\u010dni sodbi v lu\u010di dokazne ocene kriti\u010dno preizku\u0161ene, zato ni mogo\u010de re\u010di, da je bil kazenski postopek kot celota nepo\u0161ten, ne glede na pravno podlago za branje zapisnikov (339. \u010dlen ZKP). Poleg okoli\u0161\u010dine, da so obstajali opravi\u010dljivi (tehtni) razlogi za opustitev neposrednega zasli\u0161anja pri\u010d na glavni obravnavi, pri izpovedbah pri\u010d, ki so bile razumno dokazno ocenjene, ne gre za odlo\u010dilne ali celo edine dokaze, na katerih temelji obsodilna sodba. Domnevno neugodnega polo\u017eaja obrambe v specifi\u010dnih okoli\u0161\u010dinah konkretnega primera vlo\u017enika ne izka\u017eeta z navedbami, ki jih je mo\u010d strniti v oceno, da pri\u010de med zasli\u0161anji niso izpovedovale resnicoljubno oziroma nepristransko. S tem namre\u010d ne prese\u017eeta ravni nestrinjanja z vsebino njihovih izpovedb, kar je druga stran medalje uveljavljanja zmotne ali nepopolne ugotovitve dejanskega stanja, torej razloga, zaradi katerega zahteve za varstvo zakonitosti ni mogo\u010de vlo\u017eiti. Katere so tiste (kasnej\u0161e) \u00bbpomembne okoli\u0161\u010dine\u00ab, ki bi jih bilo treba \u00bbraz\u010distiti\u00ab s ponovnim zasli\u0161anjem pri\u010d, pa odvetnik Lovrec ni substanciral, zato odgovor na zahtevo v tem delu ni mogo\u010d.\n\n18. Iz doslej razgrnjenih razlogov je prav tako razumljivo, da je sodi\u0161\u010de prve stopnje dokazni predlog za pridobitev podatkov o procesnem polo\u017eaju \u017ertev kaznivega dejanja trgovine z ljudmi v postopkih pred tajvanskimi sodi\u0161\u010di zavrnilo, saj takih podatkov z mednarodno pravno pomo\u010djo ni moglo pridobiti, ne pa iz kakr\u0161nih koli arbitrarnih vzgibov. Je pa \u017ee iz sodbe Okro\u017enega sodi\u0161\u010da Miaoli, Tajvan, z dne 15. 2. 2019 (priloga A1222) razvidno, da so bili tujci, izsledeni na prvem naslovu, na Tajvanu opredeljeni kot nova\u010deni delavci kriminalne zdru\u017ebe, ki so za zdru\u017ebo s prihodkom od izvr\u0161evanja goljufij pridobivali nezakonito premo\u017eenje.19 Ni\u017eji sodi\u0161\u010di sta v tem postopku ve\u010dkrat pojasnili, da tudi obravnavanje teh tujcev kot udele\u017eencev pri izvr\u0161evanju goljufij, tj. zlasti na \u0161kodo dr\u017eavljanov Ljudske republike Kitajske, ne izklju\u010duje njihovega (isto\u010dasnega) polo\u017eaja \u017ertev kaznivega dejanja trgovine z ljudmi, kar pa pomeni, da njihovo obravnavanje na Tajvanu v vlogi storilcev kaznivih dejanj v ni\u010demer ne presene\u010da (to\u010dka 13 prvostopenjske in to\u010dka 7 drugostopenjske sodbe). V prvem odstavku 113. \u010dlena KZ-1 je kot alternativno dolo\u010den zakonski znak tega kaznivega dejanja izkori\u0161\u010danje oseb(e) zaradi storitve kaznivih dejanj, kar pojmovno sporo\u010da, da status o\u0161kodovancev v tej optiki \u017ee na zakonski ravni inkriminacije predpostavlja njihovo izvr\u0161evanje kaznivih dejanj, ne nasprotno. \u010ce so se za selitev v Slovenijo, kjer so delovali v t. i. klicnih centrih, \u00bbprostovoljno\u00ab odlo\u010dili zaradi izgledov izbolj\u0161anja bivanjskih pogojev, pa ni razbremenilno, saj morebitna privolitev \u017ertev ne izklju\u010di izpolnitve biti inkriminacije kaznivega dejanja po 113. \u010dlenu KZ-1, kot bo \u0161e pojasnjeno.\n\n19. Odvetnik Lovrec uvidi \u00bbhude\u00ab kr\u0161itve pravice do obrambe v posledici zavrnitve dokaznih predlogov za zasli\u0161anje H. H., I. I., J. J., K. K., L. L., M. M. in N. N. Glede predlaganih pri\u010d H. H., I. I. ter J. J. se ne strinja s stali\u0161\u010dem sodi\u0161\u010da prve stopnje, da se z zasli\u0161anjem omenjenih oseb ne bi moglo ugotoviti nobenega pomembnega dejstva za presojo obravnavane obto\u017ebe. Te pri\u010de bi namre\u010d lahko izpovedale, da obsojenec aktivnosti pri delu s tujci ni skrival niti ni v sodelovanju z njimi videl ni\u010d prepovedanega. Zelo verjetno bi potrdile zagovor, da obsojenec ni vedel, kaj so tujci po\u010deli v Sloveniji, saj je bil zaveden, natan\u010dneje misle\u010d, da so v Slovenijo pri\u0161li zaradi igranja spletnega pokra (list. \u0161t. 10924). Ker sodi\u0161\u010de prve stopnje dokaznim predlogom ni ugodilo, je prekr\u0161ilo 22. \u010dlen Ustave, obsojencu pa ni bil zagotovljen po\u0161ten postopek. Podobna je kritika odvetnika dr. Kova\u010di\u010da Mlinarja, ki navaja, da bi bilo zasli\u0161anje pri\u010d, tudi zasli\u0161anje h\u010derke, \u00bbizrednega pomena\u00ab za vpra\u0161anje obsojen\u010devega naklepa. Iz razlogov prvostopenjske sodbe izhaja, da so njegovi bli\u017enji vedeli za poslovno sodelovanje s tujci; relevantnost dokazov, ki so razbremenilne narave, pa je obramba izkazala z zadostno stopnjo verjetnosti. Poleg kr\u0161itev, ki jih uveljavlja \u017ee zahteva odvetnika Lovreca, odvetnik dr. Kova\u010di\u010d Mlinar izpostavlja tudi kr\u0161itev pravice do izvajanja dokazov v korist obdol\u017eenca kot elementa pravice do obrambe po tretji alineji 29. \u010dlena Ustave.\n\n20. Vlo\u017enik zahteve za varstvo zakonitosti bo z zatrjevanjem kr\u0161itev konvencijskih in ustavnih pravic zaradi zavrnitve dokaznih predlogov uspel, kadar ter kolikor pri odlo\u010danju o dokaznih predlogih sodi\u0161\u010de ne bo sledilo v (ustavno)sodni praksi \u017ee ustaljenim merilom:20 (1) sodi\u0161\u010de glede na na\u010delo proste presoje dokazov s\u00e1mo odlo\u010da o tem, katere dokaze bo izvedlo in kako presoja njihovo verodostojnost; (2) sodi\u0161\u010de ni dol\u017eno izvesti vsakega dokaza, ki ga predlaga obramba; (3) dokaz mora biti pravno upo\u0161teven, tj. relevanten; (4) obramba mora obstoj in pravno upo\u0161tevnost predlaganega dokaza utemeljiti s potrebno stopnjo verjetnosti; (5) v dvomu je vsak dokazni predlog v korist obdol\u017eenca in ga sodi\u0161\u010de mora izvesti, razen \u010de je o\u010ditno, da dokaz ne more biti uspe\u0161en \u2013 \u010de so drugi, pred tem izvedeni dokazi, za sodi\u0161\u010de prepri\u010dljivi do te mere, da prepri\u010danja o krivdi ne bi mogel spremeniti niti predlagani dokaz;21 (6) sodi\u0161\u010de je dol\u017eno izvesti dokaz v korist obdol\u017eenca, \u010de obramba izrecno predlaga izvedbo dokaza in zadosti dokaznemu bremenu glede obstoja ter materialnopravne upo\u0161tevnosti dokaza; (7) takoj ko je izkazano, da bi iz nekega dokaza izhajal dvom, ki bi zaradi domneve nedol\u017enosti imel za posledico oprostilno sodbo, mora sodi\u0161\u010de tak dokazni predlog sprejeti in poskrbeti, da bo ta vidik kazenske zadeve popolnoma raziskan; (8) odlo\u010ditev o dokaznem predlogu sprejme sodi\u0161\u010de na podlagi vestne, specifi\u010dne ter konkretne dokazne ocene.\n\n21. Sodi\u0161\u010de prve stopnje (to\u010dka 8 prvostopenjske sodbe) je povzete dokazne predloge z vsebino, ki naj bi utemeljevala izvedbo predlaganih dokazov, zavrnilo z razlogi, da z zasli\u0161anjem pri\u010d ne bi bilo mogo\u010de ugotoviti nobenega pomembnega dejstva za presojo obravnavane obto\u017ebe, iz obrazlo\u017eitve dokaznih predlogov pa ne izhaja, da bi te osebe neposredno zaznavale obravnavano dogajanje. Slednje ni razvidno ne iz objektivnih podatkov v sodnem spisu niti iz obsojen\u010devega zagovora, zato ni bilo razumno pri\u010dakovati, da bi predlagane pri\u010de lahko upo\u0161tevno govorile o druga\u010dnem obsojen\u010devem razumevanju dogajanja, kot je to izhajalo iz izvedenih dokazov, zbranih s prikritimi preiskovalnimi ukrepi. Prito\u017ebeno sodi\u0161\u010de (to\u010dka 10 drugostopenjske sodbe) je tak\u0161ni presoji pritrdilo. Vrhovno sodi\u0161\u010de ugotavlja, da sta ni\u017eji sodi\u0161\u010di zavrnitev dokaznih predlogov umestili v celovito dokazno oceno, pri \u010demer je sodi\u0161\u010de prve stopnje iz\u010drpno utemeljevalo (to\u010dka 16 prvostopenjske sodbe), zakaj je ovr\u017een obsojen\u010dev zagovor, da je bil pri poslovnem sodelovanju s tujci povsem zaveden, s tem v zvezi pa je sprejelo tudi zaklju\u010dke o obsojen\u010devem ravnanju v krivdni obliki (direktnega) naklepa (to\u010dka 18). V to\u010dki 16 obrazlo\u017eitve je sodi\u0161\u010de ugotovilo, da obsojenec sodelovanja s tujci navzven ni prikrival, zato te okoli\u0161\u010dine z zasli\u0161anjem pri\u010d ni bilo treba nadalje dokazovati; v naklep obsojenca kot imanentne psihi\u010dne vsebine pa drugi ljudje vpogleda nimajo. Tako se poka\u017ee, da so bili problematizirani dokazni predlogi, upo\u0161tevajo\u010d celovito dokazno oceno, utemeljeno zavrnjeni kot v spoznavnem smislu nepomembni (neuspe\u0161ni). Ker sta ni\u017eji sodi\u0161\u010di pri tem upo\u0161tevali merila, ki so se izoblikovala na podlagi 29. \u010dlena Ustave, nobena od v zahtevah uveljavljanih kr\u0161itev ni podana.\n\n22. Oba zahtevi izpodbijata \u0161e zavrnitev dokaznih predlogov za zasli\u0161anje pri\u010d L. L. in M. M., pri \u010demer bi prva lahko izpovedala, da je pred leti, tj. pred tem, ko je obsojenec za\u010del sodelovati s tujci, doma na\u0161la ve\u010dji znesek gotovine, glede katerega ji je mama (F. F.) pojasnila, da gre za njen denar od loterije. M. M. bi potrdila zagovor, da sta s pokojnim mo\u017eem prodala vikend ter kupnino v vi\u0161ini 20.000 EUR podarila h\u010derki F. F. (list. \u0161t. 10924). Obe pri\u010di bi potrdili obsojen\u010dev zagovor, da je \u0161lo pri 100.000 EUR gotovine, ki je bila obsojencu zase\u017eena ob hi\u0161ni preiskavi dne 18. 1. 2018, z izpodbijano sodbo pa odvzeta kot premo\u017eenjska korist, pridobljena s kaznivim dejanjem, za posebno premo\u017eenje obsojen\u010deve zunajzakonske partnerice, ne za protipravno premo\u017eenjsko korist. Odvetnik Lovrec zavrnitev dokaznih predlogov ocenjuje kot nerazumljivo, saj sodi\u0161\u010de izpovedbi zasli\u0161ane pri\u010de F. F. ni verjelo, z zasli\u0161anjema h\u010derke in matere pa bi bilo vendarle mogo\u010de preveriti verodostojnost njene izpovedbe ter tako dognati materialno resnico. Pri zavrnitvi dokaznih predlogov gre za o\u010ditno vnaprej\u0161njo dokazno oceno, ki po sodni praksi \u00bbna\u010deloma\u00ab ni dopustna, saj je sodi\u0161\u010de \u017ee \u00bbsklenilo\u00ab, kaj bosta pri\u010di izpovedali. Odvetnik dr. Kova\u010di\u010d Mlinar navaja, da sodi\u0161\u010de na ta na\u010din ni zavzelo le stali\u0161\u010da glede uspe\u0161nosti \u0161e neizvedenih dokazov, temve\u010d tudi glede njihove spoznavne razse\u017enosti. V tem primeru bi moralo iz\u010drpno in prepri\u010dljivo argumentirati, zakaj predlagani dokazi ne bi vplivali na odlo\u010ditev, tj. izhajajo\u010d iz predpostavke, da bi dokazi uspeli, torej potrdili tezo predlagatelja. Takih razlogov v izpodbijani sodbi ni ter je zato sodba obremenjena \u0161e s kr\u0161itvijo dolo\u010db kazenskega postopka po 11. to\u010dki prvega odstavka 371. \u010dlena ZKP, saj so izostali razlogi o odlo\u010dilnih dejstvih.\n\n23. Sodi\u0161\u010de prve stopnje (to\u010dka 8 prvostopenjske sodbe) je obrazlo\u017eilo, da je v zvezi z vpra\u0161anjem izvora zase\u017eene gotovine zasli\u0161alo predlagano pri\u010do F. F., ki je izpovedala o istih okoli\u0161\u010dinah, o katerih naj bi govorili njeni sorodnici M. M. in L. L., katerih zasli\u0161anje posledi\u010dno ni bilo potrebno. Tak\u0161no utemeljitev zavrnitve dokaznih predlogov je treba presojati v povezavi s pojasnili v to\u010dki 17, kjer je prvostopenjsko sodi\u0161\u010de iz\u010drpno ter tehtno utemeljilo \u0161tevilne razloge, zaradi katerih je zaklju\u010dilo, da gre pri 100.000 EUR za gotovino, ki izvira iz storitve obsojencu o\u010ditanega kaznivega dejanja, ne pa iz drugih virov, vklju\u010dno (parcialno) z dobitki na loteriji in kupnino od prodaje vikenda. Skrbno je bila presojena izpovedba F. F. v tej smeri ter ob vrednotenju drugih izvedenih dokazov ocenjena kot neverodostojna. Sodi\u0161\u010de druge stopnje (to\u010dka 10 drugostopenjske sodbe) pa se je opredelilo, da sta bila problematizirana dokazna predloga pravilno zavrnjena kot nepotrebna, pri \u010demer je sodi\u0161\u010de prve stopnje dokazna predloga potemtakem razumno zavrnilo, saj je bilo dejansko stanje \u017ee razjasnjeno z izvedenimi dokazi. Vrhovno sodi\u0161\u010de razloge ni\u017ejih sodi\u0161\u010d sprejema, hkrati pa slede\u010d naziranjem, ki jih je \u017ee judiciralo,22 poudarja, da zgolj zato, ker sodi\u0161\u010de ni sprejelo obrambnih tez o izvoru zase\u017eene gotovine ali ker ni ugodilo dokaznima predlogoma, ni mo\u010d trditi, da je \u0161lo pri izpodbijani procesni odlo\u010ditvi za plod vnaprej oblikovane dokazne ocene. Za nedovoljeno vnaprej\u0161njo dokazno oceno gre pri odlo\u010danju o dokaznih predlogih takrat, kadar sodi\u0161\u010de predlog za dokazovanje relevantnega dejstva zavrne kot neuspe\u0161en, tj. ne da bi se pri tem (obrazlo\u017eeno) sklicevalo na predhodni uspeh dokaznega postopka. V predmetni zadevi pa takega polo\u017eaja ni, saj je bila odlo\u010ditev o zavrnitvi dokaznih predlogov sprejeta na podlagi argumentirane presoje predhodno izvedenih dokazov o istih pravnorelevantnih dejstvih, vklju\u010dno z izpovedbo F. F., v razmerju do katere se L. L. glede na obrazlo\u017eitev dokaznega predloga poka\u017ee le kot posredna pri\u010da, M. M. pa niti po utemeljitvi dokaznega predloga ne razpolaga z v\u00e9denjem o usodi 20.000 EUR, \u010deprav bi do darila h\u010derki pri\u0161lo.\n\n24. Pri oceni kr\u0161itev 29. \u010dlena Ustave zaradi zavrnitve dokaznega predloga je klju\u010dna vsebina dokaznega predloga, o katerem sta odlo\u010dali ni\u017eji sodi\u0161\u010di, zato v postopku z zahtevo za varstvo zakonitosti ni dopustno dodajati novih predvidevanj (kot v zahtevi odvetnika Lovreca), kaj bi predlagana pri\u010da \u00bbmorebiti lahko\u00ab izpovedala. Posledi\u010dno ni mogo\u010de pritrditi zahtevi odvetnika dr. Kova\u010di\u010da Mlinarja, da sodba sodi\u0161\u010da prve stopnje (to\u010dka 8 v zvezi s to\u010dko 17) nima ustreznih razlogov v smeri nepotrebnosti (neuspe\u0161nosti) predlaganih dokazov, medtem ko oba zagovornika brez uspeha zatrjujeta, da zavrnitev dokaznih predlogov ni v skladu z merili iz 29. \u010dlena Ustave oziroma da temelji v sferah nedovoljene vnaprej\u0161nje dokazne ocene. Izvajanja odvetnika Lovreca v smislu ponavljanja izpovedbe F. F., da je denar hranila za starost in otroke, ter navajanja, da protipravna premo\u017eenjska korist \u00bbnikakor ni dokazana\u00ab, ne utemeljujejo izpodbijanja zavrnitve dokaznih predlogov, temve\u010d izra\u017eajo nestrinjanje z ugotovljenim dejanskim stanjem, kar je v nasprotju z drugim odstavkom 420. \u010dlena ZKP.\n\n25. Odvetnik Lovrec navaja, da kr\u0161itev pravice do obrambe predstavlja tudi zavrnitev dokaznega predloga za zasli\u0161anje pri\u010de N. N., vendar zatrjevane kr\u0161itve ne konkretizira skladno s kriteriji iz prvega odstavka 424. \u010dlena ZKP (to\u010dka 6 te sodbe). Po eni strani se sklicuje na \u00bbobrazlo\u017eeno v dokaznem predlogu\u00ab, kar ne ustreza standardu substanciranosti zahteve za varstvo zakonitosti v optiki na\u010dela dispozitivnosti, po drugi pa dodaja nekatere okoli\u0161\u010dine, o katerih naj bi pri\u010da \u0161e izpovedala, kar je prav tako, kot je \u017ee bilo pojasnjeno, nedovoljena novota. Zato Vrhovno sodi\u0161\u010de nakazane kr\u0161itve v tem delu ni moglo preizkusiti, kar velja tudi za odgovor na neupo\u0161tevna izvajanja o transparentnosti obsojen\u010devega ravnanja.\n\n26. Oba vlo\u017enika nadalje problematizirata zavrnitev dokaznega predloga za opravo poizvedb pri pravosodnih organih R Hrva\u0161ke, \u0160panije, Mad\u017earske, Slova\u0161ke in Indonezije ter pridobitev podatkov o vseh dr\u017eavljanih Kitajske (Tajvana), ki so jih tamkaj obravnavali zaradi suma izvr\u0161evanja kaznivih dejanj goljufij na \u0161kodo dr\u017eavljanov Kitajske, tj. na enak na\u010din, kot je bil ugotovljen v R Sloveniji (list. \u0161t. 10926). Prav tako problematizirata zavrnitev dokaznega predloga za poizvedbe v petih slovenskih hotelih v opredeljenih \u010dasovnih obdobjih, ali so bili v teh hotelih nastanjene ve\u010dje skupine tujcev, kadar slednji niso bili nastanjeni v najetih hi\u0161ah. Sodi\u0161\u010de prve stopnje (to\u010dka 8 prvostopenjske sodbe) je zavrnitev teh dokaznih predlogov v klju\u010dnem utemeljilo z razlogi, da obramba v obrazlo\u017eitvi dokaznih predlogov niti ni pojasnila, kaj naj bi se s tak\u0161nimi poizvedbami dokazovalo, kar pomeni, da ni izkazala materialnopravne upo\u0161tevnosti (relevantnosti) dokazov. S tak\u0161nim stali\u0161\u010dem se odvetnik Lovrec ne strinja, tj. sklicujo\u010d se na zaklju\u010dni del utemeljitve ve\u010djega \u0161tevila dokaznih predlogov v vlogi, ki jo je obramba vlo\u017eila v spis na predobravnavnem naroku dne 12. 12. 2018 (list. \u0161t. 10927). Izpostavlja, da so tujci ve\u010dkrat prihajali v ve\u010d razli\u010dnih tujih dr\u017eav, kar pomeni, da so vedeli, zakaj so pri\u0161li tudi v Slovenijo, in ne morejo biti \u017ertve kaznivega dejanja trgovine z ljudmi. V zvezi s tem je \u017ee prvostopenjsko sodi\u0161\u010de obrazlo\u017eilo (Vrhovno sodi\u0161\u010de pa stali\u0161\u010du pred slede\u010do natan\u010dnej\u0161o obrazlo\u017eitvijo pritrdilo v to\u010dki 18 te sodbe), da je kaznivo dejanje trgovine z ljudmi lahko izvr\u0161eno neodvisno od privolitve \u017ertev v lastno izkori\u0161\u010danje. Vi\u0161je sodi\u0161\u010de (to\u010dka 12 drugostopenjske sodbe) se je opredelilo, da je bila zavrnitev (tudi) teh dokaznih predlogov pravilna, saj je bila izvedba dokazov za razjasnitev dejanskega stanja nepotrebna. Pojasnilo je, da je zmotna teza, da oseba ni \u017ertev, \u010de ve\u010dkrat pride v tuje dr\u017eave zaradi izvr\u0161evanja goljufij, ter da zato predlaganih poizvedb ni bilo treba opravljati. Ob upo\u0161tevanju navedenega Vrhovno sodi\u0161\u010de sprejema razloge, da poizvedovanje o gibanju \u017ertev v tujini ne bi osvetlilo nobenega pravnorelevantnega dejstva v tem postopku, \u0161e manj pa poizvedovanje o njihovem nahajanju v slovenskih hotelih, saj v dejstvu, da so morali, kadar niso bili nastanjeni v najetih stanovanjskih hi\u0161ah (t. i. klicnih centrih), pa\u010d nekje bivati, ni ni\u010d nenavadnega ali za obsojenca razbremenilnega. Sklicevanje na zagovor, da je prebivanje tujcev v hotelih potrjevalo obsojen\u010devo prepri\u010danje, da gre za turiste, sodi v sfero nestrinjanja z ugotovljenim dejanskim stanjem, pri \u010demer iz izpodbijane sodbe sploh ne izhaja zaklju\u010dek, da se tujci v razli\u010dnih hotelih mestoma res ne bi bili mudili.\n\n27. Odvetnik dr. Kova\u010di\u010d Mlinar navaja, da je pri zavrnitvi dokaznega predloga glede oprave poizvedb pri pravosodnih organih v tujini, kot je povzeto v prej\u0161nji to\u010dki, sodi\u0161\u010de prve stopnje pri\u0161lo samo s seboj v nasprotje, saj je v to\u010dki 8 obrazlo\u017eitve zapisalo, da ravnanje tujih dr\u017eavnih organov v drugih podobnih zadevah ne more vplivati na presojo obravnavane obto\u017ebe, v to\u010dki 19 pa je sledilo pravnomo\u010dni sodbi hrva\u0161kega sodi\u0161\u010da, ki je tujca po imenu O. O. (O. O.) spoznalo za krivega kot storilca kaznivega dejanja trgovine z ljudmi, zato je njegovo ime kot \u017ertve kaznivega dejanja v izpodbijani sodbi izpustilo iz opisa kaznivega dejanja. Te navedbe so materialno neiz\u010drpane, zato Vrhovno sodi\u0161\u010de nanje ne odgovarja.\n\n28. Obramba je predlagala tudi postavitev izvedenca finan\u010dne stroke, ki bi izra\u010dunal to\u010den znesek, ki naj bi ga obsojenec zaslu\u017eil pri sodelovanju s tujci, natan\u010dneje z njihovim preva\u017eanjem, urejanjem interneta, najemanjem stanovanjskih hi\u0161 in z drugimi uslugami (list. \u0161t. 10925). Sodi\u0161\u010de prve stopnje (to\u010dka 8 prvostopenjske sodbe) je dokazni predlog zavrnilo kot nepotreben, saj upo\u0161tevajo\u010d objektivne ban\u010dne podatke ter druge izvedene dokaze v spisu sklepanje o vi\u0161ini protipravno pridobljene premo\u017eenjske koristi ni zahtevalo posebnega strokovnega znanja. V to\u010dki 17 obrazlo\u017eitve je sodi\u0161\u010de na podlagi skrbne dokazne ocene zaklju\u010dilo, da je obsojenec s svojim ravnanjem pridobil premo\u017eenjsko korist najmanj v vi\u0161ini dne 18. 1. 2018 zase\u017eenih 100.000 EUR, iz predmetne utemeljitve pa je razvidno, da je presodilo dokaze, katerih ocena ne presega zahtev logi\u010dnega sklepanja, splo\u0161ne izobrazbe in \u017eivljenjskih izku\u0161enj, ki jih sodi\u0161\u010de (sode\u010di senat) gotovo ima. Vi\u0161je sodi\u0161\u010de (to\u010dka 13 drugostopenjske sodbe) je odlo\u010dbi prvega sodi\u0161\u010da pritrdilo, zato ne more dr\u017eati, da se glede zavrnitve dokaznega predloga ni opredelilo. Iz same dikcije 248. \u010dlena ZKP izhaja, da se izvedenstvo v postopku odredi takrat, ko je treba pridobiti izvid ter mnenje nekoga z znanjem, ki presega strokovno znanje, s katerim razpolaga sodi\u0161\u010de.23 Za tak\u0161no potrebo v obstoje\u010dem polo\u017eaju ne gre, pri \u010demer odvetnik Lovrec ugotovitvi, da postavitev izvedenca ni bila potrebna, ki jo sprejema tudi Vrhovno sodi\u0161\u010de, pravzaprav z ni\u010demer ne nasprotuje, saj s svojimi ob\u0161irnimi izvajanji v zahtevi po vsebini nasprotuje dokaznim zaklju\u010dkom sodi\u0161\u010d z vztrajanjem pri obsojen\u010devem zagovoru, da z \u00bbdejanji\u00ab nikakor ni mogel zaslu\u017eiti najmanj 100.000 EUR, ki ga je kriti\u010dno ovrednotilo \u017ee sodi\u0161\u010de prve stopnje. Niti odvetnik dr. Kova\u010di\u010d Mlinar ne ponudi kak\u0161nih vsebinskih argumentov v razlago teze, da bi bilo mogo\u010de protipravno premo\u017eenjsko korist ugotoviti le s pomo\u010djo izvedenca, zato se Vrhovno sodi\u0161\u010de do tega stali\u0161\u010da ne more dodatno opredeliti. Kve\u010djemu je pripomniti, da noben izvedenec ne bi mogel \u00bbizra\u010dunati\u00ab obsega sredstev, ki jih je obsojenec \u017ee po lastnem zagovoru pogosto prejemal v gotovini (poleg ban\u010dnih transferjev), saj gre pri gotovinskem poslovanju za nesledljive in objektivno nepreverljive transakcije. Ne dr\u017ei pa, da sodi\u0161\u010di nista podali razumnih razlogov v utemeljitev zaklju\u010dka, da si je obsojenec pridobil vsaj (!) 100.000 EUR premo\u017eenjske koristi, pri \u010demer mu je bil tolik\u0161en znesek (ne vi\u0161ji, ki pa ga ni bilo mogo\u010de natan\u010dno ugotoviti) nato odvzet na podlagi 74. in 75. \u010dlena KZ-1.24\n\n29. Sodi\u0161\u010di (to\u010dka 8 prvostopenjske in to\u010dka 13 drugostopenjske sodbe) sta zavrnili tudi dokazni predlog za postavitev izvedenca strokovnjaka za kriptovalute. Kljub uvodni napovedi izpodbijanja zavrnitve dokaznega predloga v zahtevi odvetnika Lovreca noben od vlo\u017enikov v tej smeri ne navede dovolj dolo\u010dnih razlogov, zato se Vrhovno sodi\u0161\u010de do nekonkretizirane ter nesubstancirane graje ne opredeljuje.\n\n30. Odvetnik dr. Kova\u010di\u010d Mlinar zatrjuje kr\u0161itvi tako pravice do obrambe kot na\u010dela enakosti oro\u017eij zaradi zavrnitve dokaznega predloga za pridobitev prestre\u017eenih zvo\u010dnih posnetkov prislu\u0161kovalne naprave na prvem naslovu v obdobju med 1. 2. 2017 in 16. 1. 2018, tj. pridobitev prevodov vseh posnetkov, ne le nekaterih, pri \u010demer \u00bbobstaja nevarnost\u00ab, da so bili iz kitajskega v slovenski jezik prevedeni le za obsojene obremenilni posnetki.25 Nobena od prito\u017eb zoper sodbo sodi\u0161\u010da prve stopnje, vlo\u017eenih v korist obsojenega A. A., kr\u0161itev v tem pogledu ni zatrjevala, kar pomeni, da ni podan pogoj materialne iz\u010drpanosti po petem odstavku 420. \u010dlena ZKP ter odgovor na te navedbe v zahtevi ni mogo\u010d.\n\n31. Kr\u0161itev dolo\u010db postopka po 11. to\u010dki prvega odstavka 371. \u010dlena ZKP je po stali\u0161\u010du zahteve odvetnika Lovreca podana zato, ker izrek sodbe nasprotuje samemu sebi oziroma razlogom sodbe o odlo\u010dilnih dejstvih. Medtem ko se v izreku obsojenim o\u010dita, da so z \u017ertvami razpolagali na na\u010din, da so kr\u0161ili njihove temeljne \u010dlovekove pravice, pa iz obrazlo\u017eitve izhaja, da so \u017ertve zaradi slabih ekonomskih razmer v domovini privolile v lastno izkori\u0161\u010danje. Vsebinsko podobna je kritika v zahtevi odvetnika dr. Kova\u010di\u010da Mlinarja, ki uveljavlja tudi kr\u0161itev kazenskega zakona z navedbami, da v predmetni zadevi niso izpolnjeni (vsi) zakonski znaki kaznivega dejanja po petem v zvezi s prvim odstavkom 113. \u010dlena KZ-1. Klju\u010dna zakonska znaka temeljne oblike obravnavanega kaznivega dejanja sta namen izvr\u0161itve, ki mora biti povezan z izkori\u0161\u010danjem, in dolo\u010dene oblike razpolaganja z \u017ertvijo. Dr\u017ei sicer, da dejstvo, da je \u017ertev v dejanje ali aktivnost privolila, ne izklju\u010di nobenega elementa kaznivega dejanja, toda trgovanje z ljudmi predpostavlja raz\u010dlove\u010denje posameznika v objekt brez svobodne volje, kjer se s posameznikom razpolaga kot z blagom. Ni\u017eji sodi\u0161\u010di sploh nista ugotavljali, presojali ter se opredelili, ali so bili tujci, ki so delovali v t. i. klicnih centrih, res \u017ertve trgovine z ljudmi. Tujci namre\u010d niso \u017eiveli v tako slabih premo\u017eenjskih razmerah, da bi bili zaradi tega prisiljeni privoliti v izvr\u0161evanje kaznivih dejanj goljufije na \u0161kodo dr\u017eavljanov LR Kitajske. Vodila jih je lastna \u017eelja oziroma ekonomski interes za pridobitev premo\u017eenjske koristi. Sodi\u0161\u010di se v pravnomo\u010dni sodbi nista opredelili do dopisa Veleposlani\u0161tva LR Kitajske z dne 22. 1. 2018 , tj. da vsi vpleteni v telefonske goljufije tajvanskih zdru\u017eb na ta na\u010din slu\u017eijo denar, zato ne morejo biti \u017ertve; odsotnost opredelitve do tega listinskega dokaza pa predstavlja arbitrarno ravnanje sodi\u0161\u010d. Tujcem (\u017ertvam) ni bila kr\u0161ena oziroma omejena osebna svoboda, saj so se prosto gibali, zaradi \u010desar so razlogi prvostopenjske sodbe tudi sami s seboj v nasprotju.\n\n32. Trditve v zahtevi odvetnika dr. Kova\u010di\u010da Mlinarja, da izpodbijani sodbi zaklju\u010dke v problematizirani smeri oblikujeta zgolj na podlagi izpovedb tujcev, zasli\u0161anih v okviru nujnih preiskovalnih dejanj, pri \u010demer so bile njihove izpovedbe ocenjene \u00bbpovsem napa\u010dno\u00ab, sklepanje o ekonomskem izkori\u0161\u010danju tujcev pa je \u00bbpav\u0161alno in neutemeljeno\u00ab, izpodbijajo dejansko stanje, pa \u0161e to povsem posplo\u0161eno. To velja tudi za navedbo, da ne dr\u017ei, da je sodi\u0161\u010de prve stopnje upo\u0161tevalo vsebinske pripombe, ki so jih obsojenci ter zagovorniki podali med izvajanjem dokazov na glavni obravnavi. Glede drugih trditev v obeh zahtevah pa je sodi\u0161\u010de prve stopnje v to\u010dkah 11 \u2013 14 prvostopenjske sodbe obrazlo\u017eilo, da v postopku ni bilo dvoma, da so tujci v vsaki izmed obravnavanih hi\u0161 (klicnih centrov) izvr\u0161evali goljufije na \u0161kodo kitajskih dr\u017eavljanov. Pri dokaznem vrednotenju kriti\u010dnega dogajanja so bile klju\u010dne ugotovitve policistov med izvedbo hi\u0161ne preiskave dne 18. 1. 2018 na prvem naslovu v Ljubljani, ki so se v odlo\u010dilnih okoli\u0161\u010dinah ujemale s podatki, pridobljenimi z mednarodnim policijskim sodelovanjem, tj. da gre v t. i. klicnih centrih za izvajanje trgovine z ljudmi, kar je modus operandi tajvanskih hudodelskih zdru\u017eb. V hi\u0161i je 32 \u017ertev bivalo v bistveno druga\u010dnih razmerah kot preostali \u0161tirje tujci (obsojeni C. C., D. D. in E. E. ter \u017ee prej obsojeni P. P.), saj so bivali v skupinskih sobah brez dostopa do potnih listov, ki so jim bili odvzeti, podobno kot mobilni telefoni. Iz dejanskih ugotovitev dokaznega postopka, na katere je Vrhovno sodi\u0161\u010de vezano, saj pravilnosti in popolnosti ugotovljenega dejanskega stanja ne preizku\u0161a (drugi odstavek 420. \u010dlena ZKP), je nadalje razvidno, da \u017ertve hi\u0161e niso smele zapu\u0161\u010dati, da se niso mogle prostovoljno vrniti v domovino, da so s svojci v domovini smele komunicirati \u010dasovno omejeno ter pod nadzorom. Opisane okoli\u0161\u010dine so potrdile operativna obvestila tujih varnostnih organov, da ljudje v klicnih centrih delujejo pod vodstvom ene osebe (na prvem naslovu do 15. 12. 2017 R. R., zatem P. P.) in ve\u010d pomo\u010dnikov (obsojeni tujci v tem postopku), kar pomeni, da je bila med stanovalci v hi\u0161ah vzpostavljena hierarhija, \u017ertvam pa sta bili kr\u0161eni temeljni \u010dlovekovi pravici \u2013 svoboda gibanja po 32. \u010dlenu Ustave, ki vklju\u010duje pravico zapustiti dr\u017eavo, ter svoboda komuniciranja kot prvina splo\u0161ne svobode ravnanja kot osebnostne pravice po 35. \u010dlenu Ustave. Prvostopenjsko sodi\u0161\u010de (str. 41 \u2013 42) je razumno obrazlo\u017eilo, zakaj je sklepalo, da so klicni centri delovali na vseh kriti\u010dnih lokacijah (ograjene hi\u0161e z zastrtimi okni). Sodi\u0161\u010di nista zanikali, da so \u017ertve v t. i. klicnih centrih izvr\u0161evale goljufije, vendar je \u017ee sodi\u0161\u010de prve stopnje pojasnilo, da je \u0161lo pri tem za ekonomsko izkori\u0161\u010danje \u017ertev prav za pridobivanje denarnih sredstev z goljufijami in za razpolaganje z drugimi ljudmi, \u010deprav je \u0161lo pri njih za storilce goljufij, ki so jih preme\u0161\u010dali med klicnimi centri. Slednji se niso samostojno odlo\u010dali za izvr\u0161evanje posameznih goljufij, temve\u010d so morali ravnati po vzpostavljenih pravilih ter navodilih. Ta so zajemala prepoved izhodov iz hi\u0161 in prostega komuniciranja z zunanjim okoljem ter zastiranje oken, za izvr\u0161evanje goljufij pa so bile predvidene posebne in\u0161trukcije in scenariji ter dolo\u010dena \u00bbnorma\u00ab, ki naj bi jo \u017ertve, ki so bile pod stalnim nadzorom, dosegale. Nad \u017ertvami se je vr\u0161ilo psihi\u010dno nasilje (vpitje, gro\u017enje) in fizi\u010dno kaznovanje z ve\u010durnim stanjem na mestu ter ve\u010dkratnim prepisovanjem scenarija za goljufije; v tak\u0161nih okoli\u0161\u010dinah, pre\u017eetih tudi s strahom pred kaznovanjem, pa je \u017ee sodi\u0161\u010de prve stopnje prepoznalo tudi kr\u0161itve pravice do osebnega dostojanstva kot prvine 34. \u010dlena Ustave (to\u010dka 18 prvostopenjske sodbe).\n\n33. Sodi\u0161\u010di sta sledili stali\u0161\u010dem obrambe, da je ve\u010dina \u017ertev zavestno in s privolitvijo sodelovala v klicnih centrih, vedo\u010d pri tem, da bodo v Sloveniji izvr\u0161evale kazniva dejanja ter na tak na\u010din tudi same pridobivale premo\u017eenjska sredstva, vendar pa sta zaklju\u010dili, da opredeljena ravnanja storilcev trgovanja z ljudmi izpolnjujejo vse zakonske znake kaznivega dejanja po petem v zvezi s prvim odstavkom 113. \u010dlena KZ-1. Kot je Vrhovno sodi\u0161\u010de navedlo \u017ee v to\u010dki 18 te sodbe, zakonski znak \u00bbizkori\u0161\u010danja storitve kaznivih dejanj\u00ab \u017ee pojmovno predpostavlja, da je \u017ertev trgovine z ljudmi hkrati storilec drugega kaznivega dejanja, medtem ko privolitev \u017ertve v lastno izkori\u0161\u010danje na ravni zakonskega besedila (\u00bbne glede na morebitno privolitev te osebe\u00ab) ne izklju\u010duje sklepa, da je bit kaznivega dejanja trgovine z ljudmi izpolnjena tudi, \u010de so \u017ertve privolile, da bodo za druge izvr\u0161evale kazniva dejanja, kar je druga plat medalje razpolaganja z njimi kot biti kaznivega dejanja po 113. \u010dlenu KZ-1. Govoriti o privolitvi oziroma soglasju \u017ertev je hipokrizijsko in posledi\u010dno (pravno) neupo\u0161tevno tudi v polo\u017eaju, kadar je \u00bbprivolitev\u00ab v lastno izkori\u0161\u010danje manifestacija njihove osebne ranljivosti, vklju\u010dujo\u010d slabe ekonomske razmere, v katerih prebivajo. Iz pravnomo\u010dnih dejanskih ugotovitev sodi\u0161\u010da prve stopnje (str. 41 sodbe) pa izhaja, da so \u017ertve, zasli\u0161ane kot pri\u010de v okviru nujnih preiskovalnih dejanj, skladno ter izkustveno sprejemljivo opisovale lastno \u0161ibko premo\u017eenjsko stanje na Tajvanu, zaradi katerega so se odlo\u010dile za \u00bbdelo\u00ab v tujini.\n\n34. Ker je v opisu inkriminacije po 113. \u010dlenu KZ-1, kot povedano, izrecno navedeno, da morebitna privolitev osebe, ki je \u017ertev storil\u010devega ravnanja, nima u\u010dinka, kar med drugim pomeni, da zavarovane dobrine, ki so po naravi osebne, postanejo nedisponibilne,26 ni nobenega nasprotja med izrekom pravnomo\u010dne sodbe, da so obsojenci z \u017ertvami razpolagali na na\u010din, da so kr\u0161ili njihove temeljne \u010dlovekove pravice, in obrazlo\u017eitvijo sodbe, da so \u017ertve zaradi slabih ekonomskih razmer v domovini privolile v svoje izkori\u0161\u010danje. Dejstvo, da je \u017ertev v dejanje ali aktivnost privolila, ne izklju\u010duje nobenega elementa kaznivega dejanja (bit, protipravnost, krivda). \u017drtve trgovine z ljudmi se namre\u010d zaradi te\u017ekega socialno-ekonomskega polo\u017eaja pogosto \u00bbprostovoljno\u00ab odlo\u010dijo za sodelovanje pri trgovanju z ljudmi, vendar je v takih primerih te\u017eko govoriti o prostovoljnosti, saj so v to prisiljene zaradi eksisten\u010dne stiske.27 Trditve v zahtevi odvetnika dr. Kova\u010di\u010da Mlinarja, da \u017ertve na Tajvanu niso \u017eivele v (dovolj) slabih premo\u017eenjskih razmerah, pomenijo nedovoljeno nasprotovanje ugotovljenemu dejanskemu stanju. Enako velja za izvajanja, da so se \u017ertve smele prosto gibati. V zgoraj povzetih omejitvah oziroma kr\u0161itvah pravic iz 32., 34. in 35. \u010dlena Ustave, ki so konkretizirane tudi v izreku pravnomo\u010dne sodbe, je bila \u017ertvam onemogo\u010dena mo\u017enost svobodnega odlo\u010danja ter ravnanja v lastnih zadevah,28 \u00bbnadrejeni\u00ab storilci pa so z njimi razpolagali kot s sredstvi za doseganje finan\u010dnih ciljev. Stali\u0161\u010da Veleposlani\u0161tva LR Kitajske (list. \u0161t. 10929), da pri tujcih ni \u0161lo za \u017ertve kaznivega dejanja po 113. \u010dlenu KZ-1, so za pravno presojo sodi\u0161\u010da povsem nepomembna, zato opredeljevanju glede vsebine tega dopisa ni mesta v obrazlo\u017eitvi sodbe. Prav tako zagovornik ne more uspeti s sklicevanjem na sodbi Vi\u0161jega sodi\u0161\u010da v Ljubljani v zadevah II Kp 11523/2016 in X Kp 13636/2016, pri \u010demer iz prve sodbe izhaja naziranje,29 da gre za \u00bbobele\u017eje\u00ab trgovine z ljudmi, kolikor je ravnanje \u017ertve posledica odlo\u010ditev, ki se jim ne more ali ne upa upreti zaradi (tudi) ekonomskih razlogov, ki dokazujejo njeno nemo\u010d ter ranljivost, iz druge sodbe pa,30 da ima \u017ertev kaznivega dejanja status objekta oziroma raz\u010dlove\u010denega posameznika brez svobodne volje, tj. ne glede na to, ali v razli\u010dne oblike inkriminacije privoli. Nobeno od stali\u0161\u010d v teh odlo\u010dbah, na katere Vrhovno sodi\u0161\u010de kot preceden\u010dno sodi\u0161\u010de tudi sicer ni vezano, pa ne nasprotuje materialnopravnim naziranjem ni\u017ejih sodi\u0161\u010d v tej zadevi (strnjeno v to\u010dki 26 drugostopenjske sodbe), ki jih Vrhovno sodi\u0161\u010de sprejema, medtem ko vlo\u017enikovo nestrinjanje z dejanskimi ugotovitvami kot podlage za izpeljavo konkluzij pravne narave, kar sta sodi\u0161\u010di utemeljili z jasnimi razlogi, predstavlja nedovoljen razlog za vlo\u017eitev zahteve za varstvo zakonitosti.\n\n35. Oba zagovornika zatrjujeta obstoj absolutne bistvene kr\u0161itve dolo\u010db kazenskega postopka iz 9. to\u010dke prvega odstavka 371. \u010dlena ZKP, saj je sodi\u0161\u010de prve stopnje s spremembo opisa kaznivega dejanja po 113. \u010dlenu KZ-1 prekora\u010dilo obto\u017ebo in prekr\u0161ilo pravilo t. i. objektivne identitete med obto\u017ebo ter sodbo. Sodi\u0161\u010de je v abstraktni del opisa dejanja dodalo zakonski znak \u00bbzaradi izkori\u0161\u010danja\u00ab, ki ga tenor obto\u017enice ne v abstraktnem ne v konkretnem delu ni vseboval. To\u017eilstvo je obsojencem o\u010ditalo dejanje, ki zaradi odsotnosti konkretizacije vseh zakonskih znakov niti ni kaznivo dejanje, kar pomeni, da bi moralo sodi\u0161\u010de izre\u010di oprostilno sodbo na podlagi 1. to\u010dke 358. \u010dlena ZKP, ne pa v bistvenem delu spremeniti opisa dejanja v \u0161kodo obsojenih, kar je \u00bbomogo\u010dilo\u00ab izrek obsodilne sodbe.\n\n36. Odvetnik dr. Kova\u010di\u010d Mlinar meni, da izpodbijana pravnomo\u010dna sodba posega v na\u010delo zakonitosti (28. \u010dlen Ustave), saj je namen kazenskega prava sankcionirati tista ravnanja, ki ogro\u017eajo (po\u0161kodujejo) temeljne dru\u017ebene dobrine ali vrednote. Te za\u0161\u010dite pa ne more u\u017eivati izvr\u0161evanje protipravnih ravnanj, kar velja tudi za \u017ertve kaznivega dejanja po 113. \u010dlenu KZ-1, ki so same izvr\u0161evale kazniva dejanja goljufije na \u0161kodo tujih o\u0161kodovancev, predvsem dr\u017eavljanov Ljudske republike Kitajske. Obsojenec zato ne more biti spoznan za krivega kaznivega dejanja na \u0161kodo \u017ertev, \u010digar ravnanja ne morejo biti predmet (kazensko)pravnega varstva.\n\n37. Obramba obsojenega A. A. (niti obramba drugih obsojencev) domnevnih kr\u0161itev, opredeljenih v to\u010dkah 35 \u2013 36, ni uveljavljala v prito\u017ebenem postopku, \u010deprav za to ni bilo nobenih ovir. Gre torej za materialno neiz\u010drpane navedbe, ki nasprotujejo petemu odstavku 420. \u010dlena ZKP, zato Vrhovno sodi\u0161\u010de nanje ne odgovarja. Dolo\u010dba 1. to\u010dke prvega odstavka 383. \u010dlena ZKP, ki vi\u0161jemu sodi\u0161\u010du nalaga, da mora po uradni dol\u017enosti preizkusiti, ali je podana kr\u0161itev po 9. to\u010dki prvega odstavka 371. \u010dlena ZKP, ne pomeni, da je v zvezi z zatrjevano kr\u0161itvijo izpolnjena predpostavka materialne iz\u010drpanosti pravnih sredstev.31\n\n38. Odvetnik Lovrec v zahtevi navaja, da sodba sodi\u0161\u010da prve stopnje nima razlogov o odlo\u010dilnih dejstvih, kar konstruira bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP. Sodba ne vsebuje celovite dokazne ocene, saj prvostopenjsko sodi\u0161\u010de ni ovrednotilo vseh (tudi protislovnih) dokazov niti navedlo vseh dokazov, ki jih je izvedlo na glavni obravnavi. Nenavadno je, da je sodi\u0161\u010de poklonilo vero le delu izjav (zagovorov) obsojencev oziroma (izpovedb) pri\u010d, drugim delom pa ne, kar je nelogi\u010dno. Sodi\u0161\u010de je izpovedbe pri\u010d ocenilo \u00bbpo skupinah\u00ab, ni pa ocenilo izjav, s katerimi so te izpovedale razbremenilna dejstva za obsojenca. Prav tako je skoraj v celoti izpustilo dokazno oceno razbremenilnih telefonskih prisluhov, s \u010dimer je prekr\u0161ilo dolo\u010dbe sedmega odstavka 364. \u010dlena ZKP in tudi drugega odstavka 355. \u010dlena ZKP ter prvega odstavka 18. \u010dlena ZKP.\n\n39. Vrhovno sodi\u0161\u010de sprejema razloge vi\u0161jega sodi\u0161\u010da (to\u010dki 16 \u2013 17 drugostopenjske sodbe), s katerimi je slednje \u017ee ustrezno odgovorilo na enako prito\u017ebeno kritiko. Navedbe, ki jih zagovornik ponavlja v zahtevi, so prvenstveno premalo dolo\u010dne, da bi jih bilo mogo\u010de preizkusiti. Ni namre\u010d konkretizirano, kateri dokazi naj bi bili izpadli iz celovite dokazne ocene, katerih (razbremenilnih) delov zagovorov in izpovedb oziroma telefonskih prisluhov sodi\u0161\u010de ni ocenilo ter verodostojnosti katerih (protislovnih) dokazov ni preizkusilo. Zato je v splo\u0161nem mo\u010d odgovoriti, da je procesna kr\u0161itev podana le ob manjku razlogov o odlo\u010dilnih dejstvih. Ocena izvedenih dokazov, iz katerih ni mogo\u010de sklepati na odlo\u010dilna dejstva, ne sodi v razloge sodbe. Struktura (na\u010din) obrazlo\u017eitve dokazne ocene (tudi) izpovedb pri\u010d je fenomen, katerega oblike procesni zakon ne predpisuje, tj. vse dokler razlogi v utemeljitev dokazne ocene ustrezajo temeljnim kriterijem procesnopravnega komuniciranja obveznih sestavin (obsodilne) sodbe; druga\u010de povedano \u2013 kolikor sporo\u010dilna vrednost razgrnitve dokazne ocene ustreza standardu obrazlo\u017eenosti odlo\u010dbe glede odlo\u010dilnih dejstev. Zato samo po sebi ni problemati\u010dno, \u010de sodi\u0161\u010de izpovedbe pri\u010d, ki izpovedujejo o istih pravnorelevantnih okoli\u0161\u010dinah, dokazno oceni kot celoto in pri\u010d, ki so dolo\u010dljive (nasprotnega zagovornik ne zatrjuje), ne izpostavlja poimensko. Na\u010delo proste presoje dokazov, ki se odra\u017ea v dolo\u010dbah prvega odstavka 18. \u010dlena ter drugega odstavka 355. \u010dlena ZKP, pa ne prepre\u010duje, da logi\u010dna in izkustveno prepri\u010dljiva (psiholo\u0161ka) dokazna ocena, ki ni omejena s formalnimi dokaznimi pravili (ovirami), zajema tudi druga\u010dne vrednostne ocene posameznih izjav istih udele\u017eencev postopka ter zaradi tega \u0161e ni arbitrarna.\n\n40. V dosedanji obrazlo\u017eitvi je Vrhovno sodi\u0161\u010de \u017ee odgovorilo na navedbe odvetnika Lovreca v to\u010dki VII zahteve, s katerimi vlo\u017enik zatrjuje kr\u0161itev kazenskega zakona \u00bbglede vrste kaznivega dejanja\u00ab in v bistvenem vztraja, da vpleteni niso bili \u017ertve trgovanja z ljudmi, saj da z njimi nih\u010de ni trgoval ali razpolagal kot z blagom. Po navedbi, da pravnomo\u010dna sodba v tem delu \u00bbprakti\u010dno ni obrazlo\u017eena\u00ab, kar ne dr\u017ei, zagovornik ponavlja navedbe iz prito\u017ebe, ki jih je vi\u0161je sodi\u0161\u010de (to\u010dke 23\u2013 26 drugostopenjske sodbe) zavrnilo v lu\u010di presoje zmotnosti ugotovitve dejanskega stanja. Poleg tega, da je podrobne, tehtne ter prepri\u010dljive razloge prvega sodi\u0161\u010da sprejelo kot pravilne, se je opredelilo do prito\u017ebenih navedb, povzetih v to\u010dki 25 drugostopenjske sodbe. Med drugim (to\u010dka 26) je pritrdilo dokazni oceni, da so \u017ertve v delovanje v klicnih centrih privolile zaradi slabih premo\u017eenjskih razmer (to\u010dka 13 prvostopenjske sodbe). Presodilo je, da druga\u010dne prito\u017ebene navedbe pravilnosti ocene, da je \u0161lo za trgovino z ljudmi, ne morejo omajati. Zavrnilo je tezo, da so \u017ertve pristale na organizacijo dela hudodelske zdru\u017ebe v stanovanjskih hi\u0161ah le zaradi \u017eelje po ve\u010djem zaslu\u017eku. Dodalo je, da so \u010dlani zdru\u017ebe zlorabili fizi\u010dno, psihi\u010dno, \u010dustveno, dru\u017einsko, dru\u017ebeno in ekonomsko ranljivost \u017ertev, ki so bile z obljubami po bolj\u0161em zaslu\u017eku zvabljene iz doma\u010dega okolja ter zaradi stiske prisiljene, da so pristale na izrabljanje v izolaciji v tuji dr\u017eavi.\n\n41. Ob\u0161irna izvajanja odvetnika Lovreca na straneh 26 \u2013 34 zahteve, s katerimi sku\u0161a vlo\u017enik s selektivnim izpostavljanjem vsebine nekaterih dokazov prikazati, da so se tujci (\u017ertve) v klicnih centrih zabavali, da so stanovanjske hi\u0161e smeli zapu\u0161\u010dati in se prosto gibati, vklju\u010dno z migriranjem med klicnimi centri, obiskovanjem (dragih) no\u010dnih klubov ter prostovoljnimi odhodi v domovino, da so zavestno in hote prihajali v Evropo izvr\u0161evat goljufije kot \u010dlani hudodelske zdru\u017ebe, ne pa \u017ertve trgovine z ljudmi, ter da jim potni listi niso bili odvzeti, saj so jih zaradi (nepojasnjenih) \u00bblastnih interesov\u00ab deponirali na skupnem mestu, so po vsebini uveljavljanje zmotne ugotovitve dejanskega stanja, kar je razlog, ki ga Vrhovno sodi\u0161\u010de slede\u010d drugemu odstavku 420. \u010dlena ZKP v postopku z zahtevo za varstvo zakonitosti ne preizku\u0161a (ve\u010d). Enako velja za vlo\u017enikovo druga\u010dno vrednotenje vsebine izpovedb 32 pri\u010d, zasli\u0161anih v fazi nujnih preiskovalnih dejanj, ki naj bi bile v splo\u0161nem neverodostojne, pri \u010demer naj bi po mnenju zagovornika iz njihovih izpovedb izhajalo, da so te osebe (\u017ertve) na Tajvanu, ki je statisti\u010dno ena najbogatej\u0161ih dr\u017eav na svetu, \u017eivele dobro, zato v tem primeru ne gre za zavr\u017eno obliko trgovine z ljudmi. Ker je sodi\u0161\u010de prve stopnje izpovedbe teh pri\u010d dokazno ocenilo, oceni pa je pritrdilo tudi vi\u0161je sodi\u0161\u010de, ni mogo\u010de pritrditi zahtevi, da sta v tem delu podani kr\u0161itvi dolo\u010db kazenskega postopka po drugem odstavku 371. \u010dlena ZKP ali pravice do primerno obrazlo\u017eene sodne odlo\u010dbe iz 22. \u010dlena Ustave. Prav tako dokazni zaklju\u010dki sodi\u0161\u010d niso arbitrarni. Da se \u017ertve zaradi ekonomskih razmer niso zna\u0161le v brezizhodnem polo\u017eaju, je ocena, ki temelji v druga\u010dnih pogledih na dejansko stanje. \u010ce so tujci odklonili ponujeno pomo\u010d, predvideno za \u017ertve trgovine z ljudmi, pa ne pomeni, da pri njih ne gre za \u017ertve.\n\n42. Odvetnik dr. Kova\u010di\u010d Mlinar v zahtevi navaja, da sta ni\u017eji sodi\u0161\u010di v obravnavani zadevi kr\u0161ili ustavno in konvencijsko na\u010delo domneve nedol\u017enosti ter iz domneve izvirajo\u010de pravilo in dubio pro reo, ki od sodi\u0161\u010da zahteva, da, kolikor obdol\u017eencu krivda ni dokazana s stopnjo gotovosti, izre\u010de oprostilno sodbo. Prosta dokazna presoja, ki je prav tako na\u010delo kazenskega postopka, pa ne pomeni pooblastila za arbitrarno odlo\u010danje, tj. odlo\u010ditve, ki niso sprejete z razumnimi razlogi. Sorodna teoreti\u010dna izvajanja ponuja tudi zahteva odvetnika Lovreca, pri \u010demer vlo\u017enika navajata \u0161e, da gre v tej zadevi za t. i. indi\u010dno sodbo, saj ni nobenih neposrednih dokazov o krivdi. Obstajajo kve\u010djemu dokazi, ki so za obsojenca razbremenilni, vendar je zahteva odvetnika Lovreca v tem delu nekonkretizirana. Zagovornik ne utemelji, o katerih domnevno razbremenilnih dokazih (\u00bbpredvsem posameznih telefonskih prisluhih\u00ab) se sodi\u0161\u010di nista opredelili (dokazno ocenili), zaradi \u010desar je o\u010ditek bistvene kr\u0161itve dolo\u010db kazenskega postopka iz drugega odstavka 371. \u010dlena ZKP na tej to\u010dki (str. 37 zahteve) izrazito podsubstanciran.\n\n43. Sodi\u0161\u010de prve stopnje se je opredelilo:\n\n\u2012 da obsojeni A. A. ni zanikal, da je v obravnavanem obdobju, delno skupaj z bratom, opravljal razli\u010dne storitve za skupine tujcev s Tajvana oziroma izvajal aktivnosti, opredeljene v krivdoreku pravnomo\u010dne sodbe, kar je bilo potrjeno z izvedenimi dokazi (to\u010dka 10 prvostopenjske sodbe);\n\n\u2012 da je v t. i. klicnih centrih potekala trgovina z ljudmi (to\u010dke 11 \u2013 14), obsojenci pa so skupaj s P. P. delovali v hudodelski zdru\u017ebi, pri \u010demer je glede obstoja zdru\u017ebe utemeljilo vsa merila iz prvega odstavka 41. \u010dlena KZ-1 (to\u010dka 15 sodbe);\n\n\u2012 da je kot \u010dlan hudodelske zdru\u017ebe poleg brata B. B. sodeloval tudi A. A., oba pa sta vedela, da tujci v hi\u0161ah izvr\u0161ujejo kazniva dejanja goljufije in v kak\u0161nih okoli\u0161\u010dinah (to\u010dka 16), zavedajo\u010d se protipravnosti tako goljufanja kot trgovanja z ljudmi, pri tem pa sta ravnala z direktnim naklepom (to\u010dki 17 \u2013 18);\n\n\u2012 da sta s prejemanjem pla\u010dil za svoje storitve pridobila premo\u017eenjsko korist vsaj v vi\u0161ini, kot jima je bila zase\u017eena med hi\u0161nima preiskavama dne 18. 1. 2018 (to\u010dka 17), vklju\u010dno s koristjo v obliki kriptovalut, shranjenih na nosilcih oziroma v elektronskih denarnicah obsojenega A. A. (to\u010dka 22).\n\n44. Spoznavna stiska, ki narekuje uporabo pravila in dubio pro reo kot prvine na\u010dela domneve nedol\u017enosti iz 27. \u010dlena Ustave, je podana, kadar sodi\u0161\u010da ne obrazlo\u017eijo prepri\u010dljivo in \u017eivljenjsko logi\u010dno, kako vrednotijo (ne)resni\u010dnost obremenilnih oziroma razbremenilnih dejstev (razli\u010dic obravnavanega dogajanja), ki izvirajo iz konkurirajo\u010dih, nasprotujo\u010dih si dokazov.32 V razlogih pravnomo\u010dne sodbe, ki sta jih podali ni\u017eji sodi\u0161\u010di, pa v nasprotju z naziranjem zahtev za varstvo zakonitosti ni mogo\u010de razbrati spoznavne stiske, ki bi jo bilo treba re\u0161evati s pomo\u010djo pravila in dubio pro reo. Kolikor sodbo zaznamujejo tudi \u017eivljenjsko logi\u010dna ter razumno sprejemljiva sklepanja, \u0161e to ne pomeni, da imamo opraviti s t. i. indi\u010dno sodbo, torej sodbo, ki bi temeljila zgolj na posrednih dokazih. V prej\u0161nji to\u010dki povzetim razlogom sodi\u0161\u010da prve stopnje, s katerimi je sodi\u0161\u010de preizkusilo in ovrglo zagovor obsojenca, da ni storil o\u010ditanega mu kaznivega dejanja, je vi\u0161je sodi\u0161\u010de pritrdilo, saj je sprejelo dejanske ter pravne zaklju\u010dke prvostopenjskega sodi\u0161\u010da. Vrhovno sodi\u0161\u010de kot odgovor na splo\u0161ne navedbe v zahtevah ugotavlja, da razlogom ni\u017ejih sodi\u0161\u010d glede pravnorelevantnih dejstev ni mogo\u010de o\u010ditati nerazumnosti, logi\u010dne nesprejemljivosti ali celo arbitrarnosti, vklju\u010dno s skrbno presojo obsojen\u010devega zagovora. Dokazna ocena v pravnomo\u010dni sodbi je tako atomisti\u010dno kot holisti\u010dno korektna, posledi\u010dno pa ne dr\u017ei, da bi razloge sodbe pre\u017eemala spoznavna stiska ali kr\u0161itev domneve nedol\u017enosti. Po presoji Vrhovnega sodi\u0161\u010da zagovornika pod videzom zatrjevanja kr\u0161itve 27. \u010dlena Ustave ne ponudita ni\u010desar, kar bi preseglo nestrinjanje z argumentirano dokazno oceno. Izvajanja odvetnika dr. Kova\u010di\u010da Mlinarja, da sodi\u0161\u010de prve stopnje dokazov ni presojalo celovito, temve\u010d lo\u010deno drug od drugega in brez upo\u0161tevanja konteksta izvr\u0161enega kaznivega dejanja, v tej posledici pa je o klju\u010dnih vpra\u0161anjih sprejelo napa\u010dne ter nelogi\u010dne zaklju\u010dke, so preve\u010d posplo\u0161ena, da bi privedla do druga\u010dnega odgovora Vrhovnega sodi\u0161\u010da.\n\n45. Vlo\u017enika obeh zahtev se sklicujeta na 427. \u010dlen ZKP, pri \u010demer odvetnik Lovrec \u00bbpoziva\u00ab Vrhovno sodi\u0161\u010de, naj skladno s to dolo\u010dbo s\u00e1mo preizkusi pravilnost ugotovljenega dejanskega stanja. Izrecno sklicevanje na 427. \u010dlen ZKP nasprotuje dolo\u010dbi drugega odstavka 420. \u010dlena ZKP, saj precej\u0161en dvom o resni\u010dnosti ugotovljenih dejstev ni razlog, ki bi ga bilo dopustno uveljavljati v zahtevi. V 427. \u010dlenu ZKP je urejeno ravnanje Vrhovnega sodi\u0161\u010da, \u010de se pri odlo\u010danju o zahtevi, ki pa je bila vlo\u017eena iz dovoljenih razlogov (prvi odstavek 420. \u010dlena ZKP), pojavi tak dvom. V predmetni zadevi do tak\u0161ne procesne situacije ni pri\u0161lo.\n\n46. Odvetnik Lovrec navaja, da sta ni\u017eji sodi\u0161\u010di zmotno ugotovili \u010das storitve oziroma obseg kriminalne koli\u010dine o\u010ditanega kaznivega dejanja, kar predstavlja bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP. Vlo\u017enik se ne strinja z zaklju\u010dki sodi\u0161\u010d, da so tujci v vsaki izmed obravnavanih hi\u0161 oziroma t. i. klicnih centrov izvr\u0161evali goljufije. (Delna) identiteta oseb, ki so bivale v stanovanjskih hi\u0161ah, je bila ugotovljena le za centre v Mariboru, Vrhniki, Dobrovi pri Ljubljani, Tr\u017ei\u010du in na prvem naslovu v Ljubljani, izjave o dogajanju v hi\u0161ah pa so bile pridobljene zgolj za hi\u0161o na prvem naslovu. Ni dokazano, da so tujci v vseh hi\u0161ah delovali na enak na\u010din ter da so bili povsod izkori\u0161\u010dani v smislu \u017ertev trgovine z ljudmi. Posledi\u010dno ni mogo\u010de sprejeti zaklju\u010dka, da so obsojenci izvr\u0161evali o\u010ditano jim kaznivo dejanje vse od 13. 11. 2015 dalje. Pri tem je treba upo\u0161tevati tudi sodbo tajvanskega sodi\u0161\u010da, o vsebini katere se prito\u017ebeno sodi\u0161\u010de ni izreklo, saj tamkaj\u0161nji organi bistveno bolje kot slovenska sodi\u0161\u010da poznajo problematiko internetnih goljufij. Iz tajvanske sodbe med drugim izhaja, da so v Slovenijo prihajale razli\u010dne skupine tujcev, iz \u010desar je mo\u010d sklepati, da se v vseh stanovanjskih hi\u0161ah niso dogajale enake omejitve kot v hi\u0161i na drugem naslovu. \u010clana hudodelske zdru\u017ebe \u00bbG. G.\u00ab in \u00bbS. S.\u00ab sta bila na Tajvanu obsojena le za kazniva dejanja goljufije od julija 2017 dalje. O izvr\u0161evanju telefonskih goljufij na prvem naslovu, prav tako ni v spisu nobenih dokazov. Druga\u010dni zaklju\u010dki ni\u017ejih sodi\u0161\u010d niso bili sprejeti s stopnjo gotovosti, ki se zahteva za izrek obsodilne sodbe, ter nasprotujejo domnevi nedol\u017enosti v kazenskem postopku.\n\n47. Odvetnik dr. Kova\u010di\u010d Mlinar zatrjuje, da je odlo\u010ditev ni\u017ejih sodi\u0161\u010d glede kraja in \u010dasa storitve kaznivega dejanja arbitrarna. V dani zadevi je bila hi\u0161na preiskava opravljena le na prvem naslovu, zato se ugotovitve o statusu \u017ertev na tem naslovu ne morejo nana\u0161ati tudi na druge t. i. klicne centre oziroma stanovanjske hi\u0161e. Katere osebe so tam bivale, kaj se je v hi\u0161ah dogajalo in kak\u0161ne so bile tamkaj bivalne razmere, je ostalo popolnoma nejasno, saj je sodi\u0161\u010de prve stopnje ugotovitve hi\u0161ne preiskave na prvem naslovu preneslo na druge naslove z \u00bbgolim sklepanjem\u00ab. Iz sklicevanja zagovornika na odlo\u010dbo Ustavnega sodi\u0161\u010da Up-879/14 z dne 20. 4. 2015 je mo\u010d razbrati \u0161e stali\u0161\u010de, da opis kaznivega dejanja ne vsebuje vseh zakonskih znakov, kar predstavlja kr\u0161itev na\u010dela zakonitosti.\n\n48. Sodi\u0161\u010de prve stopnje (to\u010dka 11 prvostopenjske sodbe) je ob vrednotenju vsebine obvestil Interpola, pridobljenih v predkazenskem postopku, izsledkov prikritega preiskovalnega ukrepa po 150. \u010dlenu ZKP in podatkov o opravljenih internetnih klicih pojasnilo, da je v posledici izvr\u0161evanja goljufij z drugega naslova pri\u0161lo do o\u0161kodovanja najmanj enajstih kitajskih dr\u017eavljanov v skupni vi\u0161ini 374.014,82 EUR. Obrazlo\u017eilo je, da so tujci na enak na\u010din (mno\u017ei\u010dno goljufanje \u00bbv korakih\u00ab, slede\u010d predpisanemu scenariju) ravnali tudi na prvem naslovu, kar je potrdilo dokazno vrednotenje izsledkov prikritih ukrepov tako po 150. kot 151. \u010dlenu ZKP, prav tako pa zagovora soobsojenih D. D. ter C. C. Na podlagi okoli\u0161\u010dine, da sta se obsojena A. A. in B. B. za opravljanje svojih storitev za tujce na vseh lokacijah, opredeljenih v izreku sodbe, dogovarjala z \u00bbG. G.\u00ab in \u00bbS. S.\u00ab, ki sta nedvomno sodelovala v hudodelski zdru\u017ebi, okori\u0161\u010dajo\u010di se z goljufijami na \u0161kodo kitajskih dr\u017eavljanov, je razumno sklepalo, da so tujci v vseh t. i. klicnih centrih izvr\u0161evali tovrstna kazniva dejanja. Opredelilo se je tudi do \u010dasovnih okvirov delovanja klicnih centrov, kot ti izhajajo iz krivdoreka sodbe, za\u010den\u0161i s podatki o sklepanju pogodb za internetne storitve prek obsojen\u010deve gospodarske dru\u017ebe A. d.o.o. oziroma o aktivnosti internetnih priklju\u010dkov za klicni center na tretjem naslovu, od 13. 11. 2015 naprej. Ugotovitve hi\u0161ne preiskave na prvem naslovu 18. 1. 2018 (to\u010dka 12 prvostopenjske sodbe), ki so potrdile vsebino operativnih obvestil tujih varnostnih organov (to\u010dka 13), da je \u0161lo v klicnih centrih (tudi) za izkori\u0161\u010danje \u017ertev trgovine z ljudmi, do \u010desar se je Vrhovno sodi\u0161\u010de \u017ee opredelilo, je povezalo z zaklju\u010dkom, da so na bistveno podoben na\u010din delovali klicni centri na vseh obravnavanih lokacijah, pri \u010demer je \u0161lo za sorodno zunanjo podobo vseh navedenih hi\u0161, ki so jih zaznamovale visoke ograje ter zastrta okna.\n\n49. Vrhovno sodi\u0161\u010de sprejema naziranje vi\u0161jega sodi\u0161\u010da (to\u010dka 20 drugostopenjske sodbe), da gre pri kritikah zahtev, ki sta vsebinsko enaki prito\u017ebenim navedbam, za uveljavljanje (nedovoljenega) razloga zmotne ugotovitve dejanskega stanja, ne pa za utemeljevanje kr\u0161itev, zaradi katerih je dopustno vlo\u017eiti zahtevo za varstvo zakonitosti. O\u010ditki v smeri pomanjkljivo opredeljenih parametrov \u010dasa in kraja storitve kaznivega dejanja ter obsojencu o\u010ditane kriminalne koli\u010dine, kolikor so sploh zadovoljivo substancirani, se ne odra\u017eajo v presoji opisa kaznivega dejanja, ki je v tem oziru perfekten, prav tako pa notranje strukture pravnomo\u010dne sodbe ne zaznamuje nobena od kr\u0161itev, zajetih v izpostavljeni dolo\u010dbi 11. to\u010dke prvega odstavka 371. \u010dlena ZKP. Ob dokazni oceni zgoraj povzetih okoli\u0161\u010din, ki ji je vi\u0161je sodi\u0161\u010de pritrdilo, v sklepanju sodi\u0161\u010da prve stopnje, da se je v vseh stanovanjskih, hi\u0161ah, torej tako s krajevnega kot \u010dasovnega vidika, izvajalo mno\u017ei\u010dno telefonsko goljufanje v (isto\u010dasnih) razmerah trgovanja z ljudmi, ni ni\u010d nerazumnega ali arbitrarnega, tj. ne glede na to, da res ni bila ugotovljena identiteta vseh \u017ertev, delujo\u010dih v vseh klicnih centrih. Druga\u010dna stali\u0161\u010da zagovornikov nasprotujejo ugotovljenemu dejanskemu stanju, vklju\u010dujo\u010d tudi natan\u010dne podatke o obsegu o\u0161kodovanja kitajskih dr\u017eavljanov prek klicnega centra na drugem naslovu. Neupo\u0161tevno je pri\u010dakovanje, da bi se morali ni\u017eji sodi\u0161\u010di namesto na ugotovitve konkretnega dokaznega postopka naslanjati na naziranja tajvanskih sodnih organov, zaradi \u010desar je tuja sodba z dne 15. 2. 2019 (priloga A1222) za presojo neodlo\u010dilna in opredeljevanje do njene vsebine ne sodi nujno v razloge izpodbijane drugostopenjske sodbe. Brezpredmetna so predvidevanja v zahtevi odvetnika Lovreca, da bi bili vodilni v hudodelski zdru\u017ebi na Tajvanu zagotovo obravnavani tudi zaradi trgovine z ljudmi, \u010de bi v predmetni zadevi res \u0161lo za izvr\u0161evanje tega kaznivega dejanja, ki je urejeno v mednarodnih aktih o \u010dlovekovih pravicah. Ker vlo\u017enika pod videzom uveljavljanja kr\u0161itev kazenskega zakona ter postopkovnih kr\u0161itev ponujata lastno videnje dejanskega stanja, ne moreta uspeti.\n\n50. Odvetnik Lovrec zatrjuje materialnopravno zmotnost odlo\u010ditve ni\u017ejih sodi\u0161\u010d, ki sta obsojenca opredelili kot \u010dlana hudodelske zdru\u017ebe za izvr\u0161evanje kaznivega dejanja trgovine z ljudmi. Ob sklicevanju na odlo\u010dbo Vrhovnega sodi\u0161\u010da v zadevi I Ips 23071/2017 navaja, da v spisu ni nobenega dokaza, da je v danem primeru obstajal kakr\u0161en koli hudodelski na\u010drt oziroma da bi obsojenec za tak na\u010drt vedel, saj ni vedel, da se v stanovanjskih hi\u0161ah izvr\u0161ujejo kazniva dejanja. Nadalje pri obsojencu ni obstajal dogovor (vsaj \u0161e z dvema osebama), ki bi se nana\u0161al tako na izvr\u0161evanje telefonskih goljufij kot na izvr\u0161evanje trgovine z ljudmi. Ni dovolj, da se povezave med ljudmi oblikujejo naklju\u010dno, za kar v resnici gre, saj je obsojeni povsem po naklju\u010dju spoznal \u00bbG. G.\u00ab in nato za\u010del izvajati storitve za tujce, vse s posameznimi dogovori, brez vnaprej\u0161njega na\u010drtovanja. Za obstoj zdru\u017ebe ni vedel, saj je bil prepri\u010dan, da je \u00bbG. G.\u00ab turisti\u010dni vodnik, ki se ukvarja s prihodi skupin tujcev v Slovenijo zaradi igranja ter ogla\u0161evanja spletnega pokra.\n\n51. Kvalificirana oblika obravnavanega kaznivega dejanja je po petem v zvezi s prvim odstavkom 113. \u010dlena KZ-1 podana, \u010de je dejanje izvr\u0161eno v hudodelski zdru\u017ebi. V prvem odstavku 41. \u010dlena KZ-1 so opredeljeni pogoji, ki morajo biti izpolnjeni za tak\u0161no (stro\u017ejo) kazensko odgovornost, kolikor storilec deluje kot \u010dlan zdru\u017ebe: (1) zdru\u017eba mora biti sestavljena iz najmanj treh oseb; (2) kaznivo dejanje mora biti del hudodelskega na\u010drta zdru\u017ebe; (3) kaznivo dejanje mora biti izvr\u0161eno v sodelovanju z najmanj enim \u010dlanom zdru\u017ebe (kot sostorilcem ali udele\u017eencem).33 V izpostavljeni zadevi I Ips 23071/2017 je Vrhovno sodi\u0161\u010de judiciralo,34 da pri hudodelskem zdru\u017eevanju oziroma uresni\u010devanju hudodelskega na\u010drta ni dovolj, \u010de bi \u0161lo za povezave, ki se za neposredno storitev kaznivega dejanja oblikujejo naklju\u010dno; hudodelsko zdru\u017ebo namre\u010d zaznamujeta strukturiranost in trajnost tovrstnega organiziranja. V okviru zdru\u017ebe je pomembna organizirana povezava, ki zahteva ustrezno osmi\u0161ljeno strukturo (delitve vlog), v dolo\u010denem obsegu pa vnaprej\u0161nje na\u010drtovanje dejavnosti ter koordinacijo. Njeni \u010dlani pri tem delujejo skladno s skupnim krovnim interesom, pri \u010demer zado\u0161\u010da \u017ee, da je organizirana struktura zdru\u017ebe, namenjene zasledovanju krovnega interesa, podana v osnovni obliki. V subjektivnem pogledu ni treba, da se \u010dlani med seboj poznajo, vedeti pa morajo za obstoj zdru\u017ebe.35 V starej\u0161i zadevi I Ips 747/2010, na katero se sklicuje odvetnik dr. Kova\u010di\u010d Mlinar v zahtevi, je Vrhovno sodi\u0161\u010de navedlo,36 da stopnja organiziranosti in povezanosti \u010dlanov zdru\u017ebe ni nujno \u010dvrsta, formal(izira)na ter hierarhi\u010dna, vendar mora biti iz nje razvidna delitev vlog med \u010dlani, kar pomeni, da zdru\u017eba po naravi sami omogo\u010da delovanje ve\u010d oseb.\n\n52. Trditve v zahtevi dr. Kova\u010di\u010da Mlinarja, da \u017ee iz opisa kaznivega dejanja v izreku sodbe ni razvidno, v \u010dem naj bi zdru\u017eitev ve\u010d oseb dolo\u010dala hudodelsko zdru\u017ebo in da iz opisa ne izhaja vnaprej\u0161nje dogovarjanje za izvr\u0161evanje kaznivega dejanja niti mo\u010dnej\u0161a pripadnost ter mo\u010dnej\u0161e razmerje povezanosti med \u010dlani zdru\u017ebe, s \u010dimer je nakazana kr\u0161itev kazenskega zakona, so materialno neiz\u010drpane, zato se Vrhovno sodi\u0161\u010de do teh navedb ne opredeljuje.\n\n53. Sodi\u0161\u010de prve stopnje (to\u010dka 15 prvostopenjske sodbe) je podalo dovolj dolo\u010dne razloge o obstoju in \u010dlanih hudodelske zdru\u017ebe za izvr\u0161evanje kaznivega dejanja trgovine z ljudmi. Natan\u010dno je pojasnilo vloge vsakega \u010dlana zdru\u017ebe, pri \u010demer gre tako za obsojene v tem kazenskem postopku kot za druge (ugotovljene) \u010dlane, vklju\u010dno s \u0160. \u0160. (ki je bil dne 17. 3. 2017 prijet v Mariboru na podlagi mednarodne tiralice), P. P. (ki je dne 15. 12. 2017 prevzel vodenje klicnega centra na prvem naslovu od R. R.), S. S. oziroma \u00bbS. S.\u00ab, G. G. oziroma \u00bbG. G.\u00ab (ki je vodil hudodelsko zdru\u017ebo v Sloveniji) in \u00bb...\u00ab oziroma \u00bb\u0161efom hi\u0161e\u00ab (ki je vodil klicna centra v Dobrovi ter Tr\u017ei\u010du). Opredelilo se je, da je bilo vzpostavljanje in enotno delovanje klicnih centrov medsebojno usklajeno in motivirano s skupnim krovnim na\u010drtom, da bi z izkori\u0161\u010danjem drugih tujcev (tj. \u017ertev), ki so mno\u017ei\u010dno izvr\u0161evali kazniva dejanja goljufije, pridobivali protipravno premo\u017eenjsko korist. Z visokimi finan\u010dnimi sredstvi so \u010dlani zagotavljali vzpostavitev, organizacijo ter logisti\u010dno podporo t. i. klicnih centrov, kamor so iz tujine prepeljali \u017ertve, jih na letali\u0161\u010dih prevzeli in nastanili v klicnih centrih, v katerih so izvr\u0161evali goljufije na \u0161kodo dr\u017eavljanov Ljudske republike Kitajske, vse z \u017ee pojasnjenim omejevanjem pravic do svobode gibanja ter komuniciranja. V koordiniranem delovanju je prvo sodi\u0161\u010de prepoznalo izpolnitev vseh kriterijev hudodelskega zdru\u017eevanja po prvem odstavku 41. \u010dlena KZ-1. Utemeljilo je, da so povezani storilci trgovanja z ljudmi iz koristoljubnosti sodelovali pri izvr\u0161evanju skupnega hudodelskega na\u010drta, pri tem pa so si naloge delili v okviru hierarhi\u010dno organizirane mednarodne zdru\u017ebe. Na strani 46 prvostopenjske sodbe je obrazlo\u017eilo, na podlagi katerih okoli\u0161\u010din je sklepalo o vzpostavljeni hierarhiji, na \u010delu katere je bil v Sloveniji, kot \u017ee re\u010deno, G. G. alias \u00bbG. G.\u00ab, kot \u010dlani hudodelske zdru\u017ebe pa so sodelovale vse osebe, povezane z organiziranjem posameznih klicnih centrov oziroma najemom stanovanjskih hi\u0161, v katerih so klicni centri delovali, vzpostavljanjem internetnih povezav in navsezadnje pla\u010devanjem za \u00bbopravljene storitve\u00ab obsojenima A. A. ter B. B. Vi\u0161je sodi\u0161\u010de (to\u010dka 27 drugostopenjske sodbe) je navedlo, da razlogom sodi\u0161\u010da prve stopnje ni potrebno dodajati ni\u010desar. Vrhovno sodi\u0161\u010de ugotavlja, da argumentaciji ni\u017ejih sodi\u0161\u010d, s katero so bila na ugotovljene dejanske okoli\u0161\u010dine aplicirana merila izvr\u0161itve kaznivega dejanja v hudodelski zdru\u017ebi, ni mogo\u010de o\u010ditati nerazumnosti. Kot docela utemeljeno se izka\u017ee sklepanje, da so zdru\u017ebo sestavljale (precej) ve\u010d kot tri osebe, vsaka z dolo\u010deno vlogo, namenjeno uresni\u010devanju vnaprej dolo\u010denega hudodelskega na\u010drta, ki so se ga \u010dlani gotovo zavedali, nedvomno pa so se zavedali tudi dejstva, da delujejo v ve\u010dji, usklajeno organizirani skupini oseb. Pomislekov ne more biti niti v ugotovitev, da je \u0161lo za dalj \u010dasa trajajo\u010de delovanje hudodelske zdru\u017ebe, saj so njeni \u010dlani le v Sloveniji trgovali z ljudmi najmanj v obdobju od novembra 2015 do januarja 2018, ko je bilo njihovo ravnanje v predkazenskem postopku razkrito ter onemogo\u010deno.\n\n54. Izpodbijani sodbi (to\u010dka 16 prvostopenjske in to\u010dka 27 drugostopenjske sodbe) vsebujeta razumne razloge tudi v utemeljitev zaklju\u010dka, da je kot \u010dlan omenjene hudodelske zdru\u017ebe poleg brata B. B. sodeloval obsojeni A. A. Zmoto, na katero se je slednji skliceval v zagovoru, torej da ni vedel ne za obstoj zdru\u017ebe niti za dogajanje v t. i. klicnih centrih, je sodi\u0161\u010de prve stopnje ovrglo z dejstvom mno\u017ei\u010dnega naseljevanja velikih skupnih tujcev v najete stanovanjske hi\u0161e, ki si jih je obsojenec ogledoval in vanje vstopal (poznal je skromno, izvajanju goljufij prilagojeno notranjo opremo), kjer so tujci ostajali ve\u010d mesecev ter za to pla\u010devali visoke najemnine. Zagovoru, da naj bi bili tujci le turisti, izkustveno nasprotuje njihovo pretirano zaskrbljeno pri\u010dakovanje zasebnosti, bolje re\u010deno \u2013 izoliranosti (ograjenosti) od okolice, vklju\u010dno z nenavadnim izogibanjem najemodajalcem. Namesto da bi se obsojenec ob aretaciji \u0160. \u0160. v marcu 2017 umaknil od sodelovanja s tujci, se je za priprtega zavzel in mu med drugim priskrbel pravno pomo\u010d odvetnice, kar pomeni, da je s tujcem sodeloval. Izsledki prikritih ukrepov po 150. \u010dlenu ZKP, natan\u010dneje prisluhov telefonskim pogovorom med bratoma A. A. in B. B., so pokazali, da sta se oba zavedala, da tujci v hi\u0161ah uporabljajo telefonske govorilnice v obliki kartonastih \u0161katel (kar ne ka\u017ee na turisti\u010dno bivanje, temve\u010d na izvr\u0161evanje goljufij). Prav tako je iz prisluhov izhajalo izogibanje decidiranim pogovorom o vsebini po\u010detja teh tujcev, za kar ne bi bilo razloga, \u010de bi \u0161lo res za turisti\u010dni aran\u017ema, kot tudi ne za menjavo IP naslovov iz stati\u010dnih v dinami\u010dne, kar je pri dru\u017ebi Telemach uredil prav obsojeni A. A. Da pri tujcih ne gre za turiste, je bilo mogo\u010de sklepati \u0161e iz pogovorov med bratoma glede pobeglega tujca (\u017ertve) iz enega od klicnih centrov in iz ve\u010djega \u0161tevila (\u010detudi anekdoti\u010dnih) pogovorov o ravnanju v primeru policijskih kontrol ter \u00bbsedenju v zaporu\u00ab. Da je bil G. G. oziroma \u00bbG. G.\u00ab povezan s tujci, a ne kot turisti\u010dni vodi\u010d, je prvostopenjsko sodi\u0161\u010de prav tako sklepalo na podlagi prestre\u017eenih prisluhov (str. 51 sodbe). Da je \u00bbG. G.\u00ab z namenom pridobivanja (ve\u010dje) premo\u017eenjske koristi od najemnikov hi\u0161 (\u017ertev) zahteval \u0161e vi\u0161je najemnine, kot so bile dogovorjene z najemodajalci, je v izkustvenem nasprotju z vlogo turisti\u010dnega vodi\u010da. Obsojenec je poznal tako hierarhi\u010dno strukturo zdru\u017ebe kot ranljivost \u017ertev zaradi njihovega slabega premo\u017eenjskega stanja v domovini (to\u010dka 17 prvostopenjske sodbe). Ne dr\u017ei kritika v zahtevi odvetnika dr. Kova\u010di\u010da Mlinarja, da izpodbijanima sodbama v tem delu izostanejo razlogi o odlo\u010dilnih dejstvih, kar bi predstavljalo absolutno bistveno kr\u0161itev po dolo\u010dbi 11. to\u010dke prvega odstavka 371. \u010dlena ZKP.\n\n55. Po preizkusu v bistvenem povzetih razlogov Vrhovno sodi\u0161\u010de sprejema zaklju\u010dke ni\u017ejih sodi\u0161\u010d, da je obsojencu dokazano, da je o\u010ditano mu kaznivo dejanje storil kot \u010dlan hudodelske zdru\u017ebe, ki se je poleg izvr\u0161evanja kaznivih dejanj goljufije ukvarjala tudi s trgovanjem z ljudmi. Obsojen\u010deva vloga je bila skupaj z bratovo odlo\u010dilna pri vzpostavljanju in delovanju klicnih centrov v Sloveniji, medtem ko za kriterij \u010dlanstva v zdru\u017ebi ni nujno, da bi moral vsak \u010dlan sodelovati z vsemi ostalimi (to\u010dka 17 prvostopenjske sodbe). Ker so v sodbi pojasnjena vsa merila, ki so za delovanje v hudodelski zdru\u017ebi predvidena v prvem odstavku 41. \u010dlena KZ-1, sta sodi\u0161\u010di obsojen\u010devo ravnanje utemeljeno pravno opredelili po kvalificirani obliki, tj. po petem v zvezi s prvim odstavkom 113. \u010dlena KZ-1. Zato materialno pravo v tem oziru ni bilo napa\u010dno uporabljeno oziroma ni bil prekr\u0161en kazenski zakon. Ni\u017eji sodi\u0161\u010di sta se argumentirano opredelili do konkretnih okoli\u0161\u010din, na podlagi katerih sta sklepali o protipravnosti obsojen\u010devega ravnanja, pri \u010demer ni res, kot nakazuje zahteva odvetnika dr. Kova\u010di\u010da Mlinarja, da je bila obsojencu pripisana vloga \u010dlana hudodelske zdru\u017ebe le prek pretresanja vlog drugih \u010dlanov zdru\u017ebe. Navedbe v obeh zahtevah za varstvo zakonitosti, da ni dokazov za obstoj hudodelskega na\u010drta oziroma za obsojen\u010devo zavedanje na\u010drta, da obsojenec ni vedel za dogajanje v klicnih centrih, da ni ravnal v dogovorih in v sodelovanju z drugimi \u010dlani zdru\u017ebe, kot je to jasno opredeljeno v izreku pravnomo\u010dne sodbe (vklju\u010dno s prejemanjem navodil od \u00bbG. G.\u00ab ter \u00bb...\u00ab), pa ne utemeljujejo zatrjevane kr\u0161itve kazenskega zakona, saj odra\u017eajo nasprotovanje ugotovljenemu dejanskemu stanju. Odvetnik dr. Kova\u010di\u010d Mlinar je v zahtevi (stran 23) celo sam navedel, da naj bi ni\u017eji sodi\u0161\u010di napa\u010dno uporabili materialno pravo \u00bbglede na tako (zmotno) ugotovljeno dejansko stanje\u00ab, kar je povezal \u0161e z uveljavljanjem razumnega dvoma v tezo, ki jo zastopata to\u017eilstvo in sodi\u0161\u010de (stran 26). \u010ce je obsojenec \u00bbG. G.\u00ab, ki je bil vodja hudodelske zdru\u017ebe v Sloveniji, ne turisti\u010dni vodi\u010d, v letu 2015 res spoznal naklju\u010dno (prek oseb T. T. ter U. U.), pa sta sodi\u0161\u010di razumno \u0161teli za dokazano, da se je v nadaljevanju njunega \u00bbposlovnega sodelovanja\u00ab zavedal, da kot \u010dlan zdru\u017ebe sodeluje pri izvr\u0161evanju kaznivega dejanja trgovine z ljudmi, ter je to tudi hotel, kar konstruira direktni naklep.\n\n56. Sodi\u0161\u010de prve stopnje (to\u010dka 18) je po sklepnem vrednotenju zgoraj opredeljenih okoli\u0161\u010din zaklju\u010dilo, da so se vsi obsojenci, vklju\u010dno z A. A., zavedali prepovedanosti pridobivanja premo\u017eenjske koristi na na\u010din izkori\u0161\u010danja storitve kaznivih dejanj drugih ljudi in z omejevanjem njihovih \u010dlovekovih pravic. Tudi obsojeni A. A. je vedel, da je \u017ertvam v t. i. klicnih centrih kr\u0161ena svoboda gibanja, komuniciranja ter osebnega dostojanstva, vendar so jih \u010dlani hudodelske zdru\u017ebe kljub temu izrabljali za pridobivanje premo\u017eenjske koristi z goljufanjem kitajskih dr\u017eavljanov. Obsojenci so s skupnim zavestnim sodelovanjem \u010dlanov mednarodne hudodelske zdru\u017ebe, tj. vsak v okviru svoje vloge v zdru\u017ebi37 in po predhodnem na\u010drtovanju, prevzeli, nastanili, prepeljali ter nadzirali \u017ertve pri izvr\u0161evanju kaznivih dejanj goljufije na \u0161kodo tretjih oseb, s \u010dimer so si pridobili veliko premo\u017eenjsko korist. Ob na\u010drtnem in dolgotranjem delovanju hudodelske zdru\u017ebe prvostopenjsko sodi\u0161\u010de ni podvomilo, da so vsi obsojeni ravnali zavestno ter hote, torej v krivdni obliki direktnega naklepa. Prito\u017ebeno sodi\u0161\u010de (to\u010dka 22 drugostopenjske sodbe) je v nestrinjanju obrambe s presojo, da je obsojeni A. A. ravnal z direktnim naklepom kot obliko krivde, prepoznalo uveljavljanje prito\u017ebenega razloga zmotne ugotovitve dejanskega stanja. Pritrdilo je sodi\u0161\u010du prve stopnje, ki je po ob\u0161irni in prepri\u010dljivi oceni izvedenih dokazov pravilno zaklju\u010dilo, da je obsojeni dobro vedel, da se tujci v hi\u0161ah ukvarjajo z izvr\u0161evanjem kaznivih dejanj in da \u010dlani hudodelske zdru\u017ebe izkori\u0161\u010dajo njihovo ranljivost, pri \u010demer so kr\u0161ene njihove temeljne \u010dlovekove pravice ter svobo\u0161\u010dine.\n\n57. Vrhovno sodi\u0161\u010de sprejema stali\u0161\u010de vi\u0161jega sodi\u0161\u010da, da obramba s sicer obse\u017enimi prito\u017ebenimi navedbami, usmerjenimi v izpodbijanje obsojen\u010devega direktnega naklepa, ni uveljavljala nobene od kr\u0161itev iz 372. \u010dlena niti po 11. to\u010dki prvega odstavka 371. \u010dlena ZKP, temve\u010d izklju\u010dno razlog zmotne ugotovitve dejanskega stanja. V to\u010dkah 30 \u2013 34 drugostopenjske sodbe se je opredelilo do navedb tako v prito\u017ebi zagovornika kot v prito\u017ebi obsojen\u010deve zunajzakonske partnerice (to\u010dki 28 \u2013 29), s katerimi sta prito\u017enika izpodbijala krivdorek prvostopenjske sodbe z vztrajanjem pri zagovoru obsojenca, da se ni zavedal, zakaj so tujci prihajali v Slovenijo in kaj so tukaj po\u010deli, ter s ponujanjem lastnih ocen izvedenih dokazov. Vi\u0161je sodi\u0161\u010de je zaklju\u010dilo, da dokazni oceni prito\u017eb ni mogo\u010de pritrditi oziroma da slednji ne moreta izpodbiti (obrazlo\u017eene) dokazne ocene sodi\u0161\u010da prve stopnje. Sodbi ni\u017ejih sodi\u0161\u010d sta ustrezno utemeljeni, pri \u010demer je Vrhovno sodi\u0161\u010de v to\u010dki 9 te sodbe \u017ee odgovorilo, da je procesni standard obrazlo\u017eenosti sodbe sodi\u0161\u010da druge stopnje druga\u010den (ni\u017eji). Uveljavljana kr\u0161itev 22. \u010dlena Ustave tudi v tem delu zahteve odvetnika Lovreca, kot je bilo obrazlo\u017eeno, ni podana.\n\n58. Trditve v zahtevi odvetnika Lovreca, da obsojencu direktni naklep ni dokazan na ravni gotovosti, saj ni vedel, kaj se je v hi\u0161ah dogajalo, kve\u010djemu je lahkomiselno menil, da se tam igra spletni poker ali kaj podobnega, so v nasprotju z drugim odstavkom 420. \u010dlena ZKP. Enako velja za navedbe zahteve drugega zagovornika, da je obsojenec prete\u017eno skrbel za prevoze tujcev in opreme. Odvetnik Lovrec pa zatrjuje \u0161e kr\u0161itev po 11. to\u010dki prvega odstavka 371. \u010dlena ZKP, saj je sodi\u0161\u010de prve stopnje na strani 48 prvostopenjske sodbe v to\u010dki 16 zapisalo, da \u010de obsojenca (A. A. in B. B.) v okoli\u0161\u010dinah, ki so glede obsojenega A. A. v bistvenem povzete v to\u010dki 54 te sodbe, nista nujno vedela, da se tujci v hi\u0161ah ukvarjajo s prepovedano dejavnostjo, pa je razumno sklepati, da jima je tako obna\u0161anje tujcev moralo biti vsaj sumljivo. Tak zapis, ki nakazuje na ravnanje v krivdni obliki zavestne malomarnosti ali eventualnega naklepa, kar za obsodbo za kaznivo dejanje po 113. \u010dlenu KZ-1 ne zado\u0161\u010da, nasprotuje zaklju\u010dkom sodi\u0161\u010da, da sta se oba obsojenca zavedala, kaj se v hi\u0161ah dogaja, zato so razlogi sodbe o odlo\u010dilnih dejstvih sami s seboj v nasprotju. Smiselno enake navedbe v tej smeri vsebuje tudi zahteva odvetnika dr. Kova\u010di\u010da Mlinarja (stran 20).\n\n59. Bistvena kr\u0161itev dolo\u010db kazenskega postopka je po 11. to\u010dki prvega odstavka 371. \u010dlena ZKP med drugim podana, kadar so razlogi o odlo\u010dilnih dejstvih v precej\u0161nji meri s seboj v nasprotju. Nobenega dvoma ni, da razlogi o vpra\u0161anju obsojen\u010deve krivde sodijo med odlo\u010dilna dejstva, ki se nana\u0161ajo na predmet obto\u017ebe, na njih pa neposredno temelji uporaba zakona.38 Vendar prav vsako nasprotje v razlogih sodbe \u0161e ne pomeni, da je podana uveljavljana kr\u0161itev, saj morajo biti za tak\u0161no ugotovitev razlogi o odlo\u010dilnih dejstvih s seboj v nasprotju v \u00bbprecej\u0161nji meri\u00ab.39 Vi\u0161je sodi\u0161\u010de (to\u010dka 22 drugostopenjske sodbe) se je opredelilo, da je obrazlo\u017eitev sodne odlo\u010dbe treba brati in razumeti v celoti; navedeni zapis, ki ga je obramba problematizirala \u017ee v prito\u017ebenem postopku, pa je sodi\u0161\u010de prve stopnje dopolnilo oziroma pospremilo z jasno oceno, da je po izvedbi vseh dokazov ugotovilo, da sta obsojena A. A. ter B. B., tj. vedo\u010d, kaj se dogaja v klicnih centrih, ravnala z direktnim naklepom kot obliko krivde, pri \u010demer t. i. zavestna sestavina direktnega naklepa ni ostala zgolj na ravni \u00bbsumni\u010davosti\u00ab. V odgovoru vi\u0161jega sodi\u0161\u010da obrambi, ki ga Vrhovno sodi\u0161\u010de sprejema, se odra\u017ea pravilnost naziranja, da z izolirano (res nespretno) opredelitvijo sodi\u0161\u010da prve stopnje ni bila poru\u0161ena notranja kohezivnost prvostopenjske sodbe do mere, ki bi omogo\u010dala sklepanje o precej\u0161nji kontradiktornosti pri presojanju pravnorelevantnih dejstev. Z izjemo izpostavljenega zapisa je bilo prvostopenjsko sodi\u0161\u010de v celotni obrazlo\u017eitvi sodbe ves \u010das konsistentno tudi pri utemeljevanju krivdnega odnosa obsojenega A. A., zato vlo\u017enika z druga\u010dnimi stali\u0161\u010di ne moreta uspeti. Vrhovno sodi\u0161\u010de je \u017ee judiciralo,40 da so razlogi sodbe v precej\u0161nji meri s seboj v nasprotju (oziroma povsem nejasni) takrat, kadar vsebujejo nelogi\u010dna sklepanja, \u010de niso medsebojno povezani ali niso v zvezi z izrekom sodbe ali z izvedenimi dokazi. V konkretni procesni situaciji pa o ni\u010demer od navedenega ni mogo\u010de govoriti. Materialno neiz\u010drpane so navedbe odvetnika dr. Kova\u010di\u010da Mlinarja, da naj bi bila podana t. i. protispisnost pri povzemanju obsojen\u010devega zagovora, da je mislil, da so bili tujci le \u00bbturisti\u00ab, saj da ni govoril o turizmu, temve\u010d o ukvarjanju in ogla\u0161evanju iger na sre\u010do po spletnih klepetalnicah. \u017de sicer ne bi \u0161lo za precej\u0161njo protispisnost o odlo\u010dilnih dejstvih, saj je v tem oziru bistveno, da je bilo v dokaznem postopku ovr\u017eeno obsojen\u010devo zanikanje zavedanja polo\u017eaja \u017ertev trgovine z ljudmi, tj. ne glede na to, v natan\u010dno kak\u0161nem svojstvu je \u017ertve sku\u0161al prikazati v zagovoru.\n\n60. Na straneh 38 - 62 zahteve odvetnik Lovrec, kot uvodoma napove sam, ponavlja navedbe prito\u017ebe, s katerimi je obramba izpodbijala ugotovljeno dejansko stanje. Kot je \u017ee bilo pojasnjeno v to\u010dki 56 te sodbe, je vi\u0161je sodi\u0161\u010de izvajanja, ki vnovi\u010d izhajajo iz zahteve za varstvo zakonitosti, v korektni meri presodilo. Sodbi ni\u017ejih sodi\u0161\u010d (razlogi v to\u010dki 16 prvostopenjske sodbe, ki jih je vi\u0161je sodi\u0161\u010de sprejelo) sta se opredelili tudi do okoli\u0161\u010dine, da obsojencu svojega po\u010detja, ki navzven ni bilo \u017ee prima facie sumljivo, ni bilo treba prikrivati z uporabo anonimne telefonske \u0161tevilke. Nasprotovanje dokazni oceni sodi\u0161\u010d z lastnimi videnji dejanskega stanja, pospremljeno z reprodukcijami obsojen\u010devega zagovora in selektivnimi sklici na vsebino posameznih telefonskih prisluhov ter izpovedb nekaterih pri\u010d, o \u010demer ima pravnomo\u010dna sodba (zlasti v to\u010dkah 16 \u2013 17 prvostopenjske sodbe) ustrezne razloge, morebitnih drugih kr\u0161itev pa zahteva niti ne substancira, ni razlog, ki bi lahko bil predmet presoje Vrhovnega sodi\u0161\u010da (drugi odstavek 420. \u010dlena ZKP). Sklicevanje na pripombe na glavni obravnavi (stran 59 zahteve), ki naj bi kazale na neverodostojnost izpovedb 32 zasli\u0161anih \u017ertev trgovine z ljudmi, je v nasprotju z zahtevo po dolo\u010dni utemeljitvi izrednega pravnega sredstva (to\u010dka 6 te sodbe).\n\n61. Tudi odvetnik dr. Kova\u010di\u010d Mlinar ne more uspeti s ponavljanjem obsojen\u010devega zagovora. Vztrajanje pri zagovoru oziroma negiranju obsojen\u010devega direktnega naklepa, \u010de\u0161 da \u00bbiz izpodbijanih sodb izhaja kve\u010djemu eventualni naklep\u00ab, \u0161e ne pomeni, da je sodba sodi\u0161\u010da prve stopnje neobrazlo\u017eena in zato arbitrarna, niti da je dokazna ocena v prvostopenjski sodbi (vklju\u010dujo\u010d izsledke prestre\u017eenih telefonskih pogovorov) selektivna, samovoljna ter pav\u0161alna. Zahteva ne pojasni dovolj dolo\u010dno, katere \u00bbnerazumljive, nejasne in dvoumne pogovore\u00ab, ki da niso podprti z \u00bbdrugimi izsledki\u00ab, ima v mislih, ko zatrjuje bistveno kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP, prav tako pa ne konkretizira, do katerih \u00bbklju\u010dnih dokazov\u00ab se sodi\u0161\u010di nista opredelili. Podobno kot zahteva drugega zagovornika se tudi zahteva odvetnika dr. Kova\u010di\u010da Mlinarja (strani 18 \u2013 22) opira na vsebino izbranih izsledkov prikritih ukrepov in izpovedb nekaterih pri\u010d, s \u010dimer pa ne prese\u017ee zatrjevanja nedovoljenega razloga zmotne ugotovitve dejanskega stanja, tj. navkljub temu, da tak\u0161ne navedbe ozna\u010duje kot uveljavljanje kr\u0161itev iz 11. to\u010dke prvega odstavka 371. \u010dlena ZKP in posegov v ustavne pravice po 23., 25. ter 29. \u010dlenu Ustave.\n\n62. Odvetnik Lovrec izpodbija odlo\u010dbo o kazenskih sankcijah, izre\u010denih obsojencu, z navedbami, da ni\u017eji sodi\u0161\u010di nista pravilno odmerili kazni (zapora), glede denarne kazni pa je sodi\u0161\u010de prve stopnje napa\u010dno uporabilo dolo\u010dbe kazenskega zakonika, s \u010dimer je bila \u00bbkr\u0161ena\u00ab 5. to\u010dka 372. \u010dlena ZKP.41 Poziva k uporabi omilitvenih dolo\u010dil iz 50. in 51. \u010dlena KZ-1 ter opisuje domnevne olaj\u0161evalne okoli\u0161\u010dine v sferi obsojenca. Tudi v delu izre\u010dene zaporne kazni vidi kr\u0161itev iz 5. to\u010dke 372. \u010dlena ZKP, saj da ni\u017eji sodi\u0161\u010di nista pravilno uporabili dolo\u010db KZ-1 glede upo\u0161tevanja olaj\u0161evalnih in obte\u017eevalnih okoli\u0161\u010din. Kr\u0161itev kazenskega zakona v delu izre\u010dene denarne kazni pa je podana, ker mora sodi\u0161\u010de pri dolo\u010ditvi dnevnega zneska po \u010detrtem odstavku 47. \u010dlena KZ-1 upo\u0161tevati podatke, ki ob izrekanju kazni niso stari ve\u010d kot eno leto. Sodi\u0161\u010de prve stopnje je sodbo izreklo 17. 4. 2020, kar je ve\u010d kot dve leti po tem, ko je bil obsojenec priprt in je zaradi tega prenehal opravljati dejavnost, sodi\u0161\u010de pa podatkov o njegovih finan\u010dnih razmerah ni preverilo ter se je oprlo na podatke, ki jih je pridobilo z izjavami ob privedbi, predobravnavnem naroku oziroma na prvi glavni obravnavi, kar je vse ve\u010d kot eno leto pred izrekom sodbe. Dolo\u010ditev (previsokega) dnevnega zneska je zato brez pravnega temelja.\n\n63. Po utrjeni sodni praksi se sme odlo\u010dba o kazenski sankciji z zahtevo za varstvo zakonitosti izpodbijati le zaradi kr\u0161itve kazenskega zakona, praviloma iz razloga po 1. to\u010dki prvega odstavka 420. \u010dlena v zvezi s 5. to\u010dko 372. \u010dlena ZKP, tj. kadar je bila z odlo\u010dbo prekora\u010dena pravica, ki jo ima sodi\u0161\u010de po zakonu. Uveljavljanje (prito\u017ebenih) razlogov iz 374. \u010dlena ZKP, kamor sodi izpodbijanje primernosti izbire in odmere kazenske sankcije, v postopku z zahtevo ni dopustno. Vrhovno sodi\u0161\u010de redoma judicira,42 da presoja, ali sta ni\u017eji sodi\u0161\u010di pravilno upo\u0161tevali ter ovrednotili okoli\u0161\u010dine, ki vplivajo na odlo\u010ditev o kazenski sankciji, ne predstavlja razloga za vlo\u017eitev izrednega pravnega sredstva. Zato pri nestrinjanju zahteve z izre\u010deno zaporno kaznijo ne gre za utemeljevanje kr\u0161itve kazenskega zakona, pa\u010d pa za navedbe, ki ne morejo biti predmet meritorne presoje Vrhovnega sodi\u0161\u010da. Kolikor vlo\u017enik tako za zaporno kot denarno kazen meni, da sta nepravi\u010dni, pa prav tako ne utemeljuje zlorabe diskrecijske pravice sodi\u0161\u010d v odlo\u010dbi o kaznih,43 ki sta bili nedvomno izre\u010deni v zakonskih mejah, celo bli\u017eje minimumu okvirov sankcioniranja (peti odstavek 113. \u010dlena KZ-1, drugi odstavek 47. \u010dlena KZ-1).\n\n64. Zagovorniku ni mogo\u010de pritrditi niti pri izpodbijanju odlo\u010ditve o vi\u0161ini dnevnega zneska denarne kazni, saj ne dr\u017ei, da bi ni\u017eji sodi\u0161\u010di ob tem upo\u0161tevali podatke, ki so bili pri izrekanju kazni starej\u0161i od enega leta (\u010detrti odstavek 47. \u010dlena KZ-1). V tretjem odstavku 47. \u010dlena KZ-1 je dolo\u010deno, da sodi\u0161\u010de vi\u0161ino dnevnega zneska dolo\u010di glede na premo\u017eenjske razmere storilca na podlagi podatkov o njegovem zaslu\u017eku, drugih dohodkih, vrednosti njegovega premo\u017eenja, povpre\u010dnih stro\u0161kih pre\u017eivljanja in dru\u017einskih obveznostih. \u017de sodi\u0161\u010de prve stopnje (to\u010dka 20 sodbe) je pojasnilo, da je pri dolo\u010ditvi dnevnega zneska upo\u0161tevalo razpolo\u017eljive podatke o premo\u017eenjskih razmerah obsojenca, kot je bilo to razvidno iz podajanja osebnih podatkov na glavni obravnavi,44 je pa upo\u0161tevalo tudi negativen vpliv odrejenega pripora na pridobitno zmo\u017enost. Sodi\u0161\u010de torej ni spregledalo okoli\u0161\u010dine, da je bil obsojenec v priporu, kar se je odrazilo v dolo\u010ditvi 20,00 EUR dnevnega zneska. Z drugimi besedami to pomeni, da sodi\u0161\u010de ni ovrednotilo zgolj preteklih podatkov, saj bi sicer, upo\u0161tevaje navedbe o 1.000,00 EUR mese\u010dnega dohodka ter mesec v trajanju 30 dni, dnevni znesek zna\u0161al 33,33 EUR. Prav tako je bil obsojeni skoraj leto dni pred izrekom prvostopenjske sodbe (17. 4. 2020) izpu\u0161\u010den iz pripora (21. 5. 2019). Res je obsojenec trenutno na prestajanju kazni zapora, vendar Vrhovno sodi\u0161\u010de preizku\u0161a procesno stanje stvari, kakr\u0161no sta imeli pred sabo ni\u017eji sodi\u0161\u010di ob izrekanju (pravnomo\u010dne) sodbe, tedaj pa je bil pridobitno sposoben obsojeni na prostosti (to\u010dka 154 drugostopenjske sodbe). Ob presoji tak\u0161nih razlogov obeh sodi\u0161\u010d Vrhovno sodi\u0161\u010de ugotavlja, da jim ni mogo\u010de o\u010ditati nerazumnosti oziroma celo samovoljnosti, kar bi predstavljalo razlog za vlo\u017eitev zahteve po 5. to\u010dki 372. \u010dlena v zvezi s 1. to\u010dko prvega odstavka 420. \u010dlena ZKP. Z navedbami, s katerimi zahteva nasprotuje vi\u0161ini dnevnega zneska, zagovornik ne prese\u017ee nasprotovanja dejanskim ugotovitvam sodi\u0161\u010d, ki so bile podlaga za odmero dnevnega zneska, na ta na\u010din pa uveljavlja nedovoljen razlog zmotne ugotovitve dejanskega stanja.\n\n65. Obe zahtevi izpodbijata odlo\u010ditev o odvzemu protipravne premo\u017eenjske koristi. Vlo\u017enik dr. Kova\u010di\u010d Mlinar navaja, da velja za dejstva, ki se nana\u0161ajo na nastanek in vi\u0161ino pridobljene premo\u017eenjske koristi, kolikor je korist del opisa kaznivega dejanja oziroma zakonski znak, isti \u00bbdokaznopravni re\u017eim\u00ab kot za odlo\u010danje o krivdi. Tudi za to sodno odlo\u010danje velja domneva nedol\u017enosti ter pravilo in dubio pro reo, kot dokazni standard za odvzem tak\u0161ne koristi pa gotovost, tj. enako kot pri obsodilni sodbi. Pri tem ne pride v po\u0161tev odlo\u010danje po prostem preudarku, saj se ta nana\u0161a le na znesek premo\u017eenjske koristi, ki ni znak kaznivega dejanja. Vlo\u017enik zatrjuje, da v tej zadevi sodi\u0161\u010de ni z gotovostjo ugotovilo premo\u017eenjske koristi, saj dokazni postopek ni potrdil, da si je obsojenec s kaznivim dejanjem pridobil korist najmanj v vi\u0161ini 100.000 EUR, tj. kolikor so mu policisti zasegli med hi\u0161no preiskavo. Iz izpodbijane prvostopenjske sodbe izhaja celo, da naj bi bila protipravna premo\u017eenjska korist vi\u0161ja, prav tako pa sodi\u0161\u010de \u00bbs\u00e1mo prizna\u00ab, da je pravzaprav ni bilo mogo\u010de ugotoviti. Sodi\u0161\u010di se nista opredelili do \u00bb\u0161tevilnih listinskih dokazov\u00ab, ki jih je obsojeni predlo\u017eil v potrditev zagovora, da zase\u017eena gotovina ni izvirala iz kaznivega dejanja, zaradi \u010desar izpodbijani sodbi nimata razlogov o odlo\u010dilnih dejstvih, kar je kr\u0161itev po 11. to\u010dki prvega odstavka 371. \u010dlena ZKP, kr\u0161ili pa sta tudi materialni zakon.45 Pri odlo\u010dbi o odvzemu dne 18. 1. 2018 zase\u017eenih elektronskih denarnic s kriptovalutami je sodi\u0161\u010de prve stopnje uporabilo napa\u010den zakon (materialni predpis), saj 77.a \u010dlen ZKP niti ne obstaja, odvzema elektronskih denarnic oziroma pravne podlage za tak\u0161no odlo\u010ditev pa ni obrazlo\u017eilo, s \u010dimer je bila obsojencu kratena pravica do u\u010dinkovitega pravnega sredstva po 25. \u010dlenu Ustave. Ker ni bilo ugotovljeno, kak\u0161na naj bi bila vrednost kriptovalut in posledi\u010dno vi\u0161ina premo\u017eenjske koristi, je prvostopenjsko sodi\u0161\u010de storilo kr\u0161itev kazenskega zakona po 5. to\u010dki 372. \u010dlena ZKP ter bistveno kr\u0161itev dolo\u010db kazenskega postopka po 9. to\u010dki prvega odstavka 371. \u010dlena ZKP.\n\n66. Odvetnik Lovrec navaja, da je sodi\u0161\u010de kr\u0161ilo dolo\u010dbe 499. in 501. \u010dlena ZKP, saj bi lahko po prostem preudarku protipravno premo\u017eenjsko korist ugotovilo le, \u010de ta ne bi bila isto\u010dasno zakonski znak kaznivega dejanja. Ukrep odvzema koristi je v sodbi povsem nekonkretiziran in neobrazlo\u017een ter temelji le na predpostavkah, kar predstavlja \u00bbkr\u0161itev\u00ab 11. to\u010dke prvega odstavka 371. \u010dlena ZKP.46 Zato zahteva ob\u0161irno ponavlja navedbe prito\u017ebe v smeri zatrjevanj, da v tem postopku ni bilo dokazano, da zase\u017eena gotovina izvira iz obsojencu o\u010ditanega kaznivega dejanja, temve\u010d gre za denar partnerke F. F., medtem ko ukvarjanje obsojenca s kriptovalutami nima zveze z izvr\u0161evanjem kaznivega dejanja. Vlo\u017enik ponavlja zagovor obsojenca in interpretira dokaze, ki naj bi vodili k sklepu, da je s prevozi za tujce, kar je bil njegov edini zaslu\u017eek, prejel le 20.000 EUR. Znesek 100.000 EUR je tudi nesorazmeren z vi\u0161ino koristi, o\u010ditane soobsojencu B. B., protipravna premo\u017eenjska korist pa se pripisuje zgolj \u00bbslovenskim obsojencem\u00ab.\n\n67. Iz opisa kaznivega dejanja v izreku sodbe je konkretizirano razvidno, da si je hudodelska zdru\u017eba pridobila za vsaj 374.014,82 EUR premo\u017eenjske koristi, pri \u010demer gre za dokazno ugotovljen skupni znesek o\u0161kodovanja dr\u017eavljanov LR Kitajske v posledici izvr\u0161enih telefonskih goljufij iz klicnega centra na drugem naslovu (to\u010dka 11 prvostopenjske sodbe). Prav tako iz opisa dejanja izhaja, da si je obsojeni A. A. pridobil najmanj 100.000 EUR premo\u017eenjske koristi v obliki gotovine, ki mu je bila zase\u017eena 18. 1. 2018 in odvzeta na podlagi 74. ter 75. \u010dlena KZ-1. Pri presoji zakonitosti odlo\u010dbe o odvzemu premo\u017eenjske koristi konkretnemu obsojencu ni pomembno, kolik\u0161na korist je (ni) bila odvzeta drugim obsojencem, pri \u010demer je bila slednja odvzeta tako B. B. kot C. C. in E. E., ki nista \u00bbslovenska obsojenca\u00ab, temve\u010d tuja dr\u017eavljana. V odlo\u010dbi o odvzemu elektronskih denarnic se je kot podlaga za odvzem sodi\u0161\u010du prve stopnje res zapisal drugi odstavek 77.a \u010dlena \u00bbZKP\u00ab, vendar ne gre pri tem za ni\u010d drugega kot o\u010ditno pisno pomoto, saj je jasno, da je govor o drugem odstavku 77.a \u010dlena KZ-1, ki ureja odvzem premo\u017eenja zaradi kaznivih dejanj, storjenih v hudodelski zdru\u017ebi.\n\n68. Glede odlo\u010dbe o odvzemu protipravne premo\u017eenjske koristi, pridobljene s kaznivim dejanjem, natan\u010dneje elektronskih denarnic, ki sta bili dne 18. 1. 2018 zase\u017eeni obsojencu, odvetnik dr. Kova\u010di\u010d Mlinar zatrjuje \u0161e procesno kr\u0161itev po 9. to\u010dki prvega odstavka 371. \u010dlena ZKP. Navaja, da tudi pri odlo\u010danju na podlagi (drugega odstavka) 77.a \u010dlena KZ-1 velja t. i. obto\u017eno na\u010delo, kar pomeni, da mora biti za odvzem premo\u017eenjske koristi podan predlog to\u017eilca, \u010desar pa v tej zadevi ni bilo, saj je to\u017eilstvo v obto\u017ebi predlagalo zgolj odvzem premo\u017eenjske koristi po 75. \u010dlenu KZ-1. Te navedbe so materialno neiz\u010drpane (peti odstavek 420. \u010dlena ZKP), zato Vrhovno sodi\u0161\u010de nanje ne odgovarja.\n\n69. Sodi\u0161\u010de prve stopnje (to\u010dka 17 prvostopenjske sodbe) je obrazlo\u017eilo, na podlagi katerih okoli\u0161\u010din je sklepalo, da sta obsojena A. A. in B. B. prejemala pla\u010dila ter zlasti od katerih tujcev, pri \u010demer sta si kot \u010dlana hudodelske zdru\u017ebe prizadevala za kar najve\u010djo korist. Kot utemeljen je sprejelo obto\u017ebeni o\u010ditek, da sta si pridobila za vsaj toliko protipravne premo\u017eenjske koristi, kolikor so jima policisti zasegli (gotovine) med izvedbo hi\u0161nih preiskav. Upo\u0161tevalo je, da sta v zdru\u017ebi sodelovala ve\u010d kot dve leti in nista prejemala le pla\u010dil za prevoze oziroma odva\u017eanje smeti ter provizij pri pla\u010dilu internetnih storitev. Dolo\u010dno je presodilo vsebino prestre\u017eenih telefonskih pogovorov, ki so potrdili pridobivanje velikega obsega premo\u017eenjskih sredstev, med drugim z indikativnim \u00bbve\u010danjem kup\u010dka denarja v sefu\u00ab, \u00bbzaslu\u017ekom povpre\u010dne mese\u010dne pla\u010de v treh urah\u00ab in \u00bbva\u017enostjo pritekanja denarja\u00ab. Pojasnilo je, da je obsojeni A. A. prejemal pla\u010dila za \u0161tevilne aktivnosti, opredeljene v krivdoreku sodbe, tako v gotovini kot z visokimi nakazili na njegov ban\u010dni ra\u010dun ter ra\u010dun partnerke F. F. Opredelilo se je do poslovanja dru\u017eb A. d.o.o. in B. d.o.o. Celje ter do poslovnega sodelovanja z dru\u017ebo C. d.o.o., kar vse ni omogo\u010dilo zaklju\u010dkov o ugodnem (legalnem) finan\u010dnem zaledju, na katerega se je obsojenec skliceval v svojem zagovoru. Argumentirano je ovrglo zagovor in izpovedbo F. F., da je \u0161lo pri zase\u017eeni gotovini za prihranke slednje, ter se opredelilo do fotografij, na katerih se je z bankovci istih serijskih \u0161tevilk \u0161opiril obsojeni B. B. Ugotovilo je, da je obsojenec tudi v poslovanje s kriptovalutami zaradi dodatnega slu\u017eenja vlagal prav denar, ki ga je pridobil s sodelovanjem s tujci, tj. s kaznivim dejanjem. V tem pogledu (to\u010dka 22 prvostopenjske sodbe) ni verjelo zagovoru in izpovedbam pri\u010d V. V. ter Z. Z., tj. da je obsojenec z njunimi sredstvi zanju kupil kriptovalute. Ocenilo je okoli\u0161\u010dino, da je obsojenec mno\u017ei\u010dno pridobival kriptovalute v decembru 2017 in januarju 2018, kar sovpada z iztekom \u010dasovnega obdobja izvr\u0161evanja kaznivega dejanja, ter sklenilo, da je na zase\u017eenih elektronskih nosilcih hranil prav kriptovalute, pridobljene z nelegalnimi sredstvi. Vi\u0161je sodi\u0161\u010de (to\u010dka 35 drugostopenjske sodbe) je ocenilo, da ima sodba sodi\u0161\u010da prve stopnje o odvzemu premo\u017eenjske koristi popolne, tehtne in pravilne razloge. Seznanilo se je s prito\u017ebenimi navedbami (to\u010dke 36 \u2013 38), ki so reproducirane v zahtevi odvetnika Lovreca, ter jih kot neutemeljene zavrnilo (to\u010dka 39), vklju\u010dno s pritrditvijo dokazni oceni, da pri zase\u017eeni gotovini ni \u0161lo za denar F. F. (to\u010dka 40). Sogla\u0161alo je z dokazno oceno, da kriptovalute izvirajo iz kaznivega dejanja (to\u010dka 41). Zatrjevanih kr\u0161itev dolo\u010db kazenskega postopka in zmotno ter nepopolno ugotovljenega dejanskega stanja pri tem ni ugotovilo (to\u010dka 42).\n\n70. Kr\u0161itev kazenskega zakona po 5. to\u010dki 372. \u010dlena ZKP bi bila podana, kolikor bi ni\u017eji sodi\u0161\u010di z odlo\u010dbo o odvzemu premo\u017eenjske koristi prekora\u010dili pravico, ki jo ima sodi\u0161\u010de po zakonu. Ker nih\u010de ne more obdr\u017eati premo\u017eenjske koristi, ki je bila pridobljena s kaznivim dejanjem ali zaradi njega (prvi odstavek 74. \u010dlena KZ-1), je odvzem premo\u017eenjske koristi v kazenskem postopku obvezen. Sodi\u0161\u010de bi prekora\u010dilo zakonsko pravico, \u010de premo\u017eenjske koristi ne bi odvzelo ali \u010de bi jo odvzelo v nasprotju z zakonskimi pogoji,47 za kar pa v obravnavani zadevi ne gre. Vrhovno sodi\u0161\u010de ugotavlja, da je sodi\u0161\u010de prve stopnje slede\u010d drugemu odstavku 499. \u010dlena ZKP v dokaznem postopku nedvomno ugotavljalo okoli\u0161\u010dine, ki so bile pomembne za posledi\u010dno odlo\u010ditev o odvzemu premo\u017eenjske koristi. Odvetniku dr. Kova\u010di\u010du Mlinarju je pritrditi, da morata biti obstoj in vi\u0161ina premo\u017eenjske koristi ugotovljena z enako stopnjo gotovosti, kot velja za odlo\u010dbo o krivdi,48 toda po presoji predmetnih razlogov pravnomo\u010dne sodbe, ki niso nerazumni, ne more biti govora o odlo\u010danju, ki bi bilo neobrazlo\u017eeno, ter kritikama zahtev v tej smeri ni mogo\u010de ugoditi. Ob ugotovitvi, da je \u017ee prvostopenjsko sodi\u0161\u010de spo\u0161tovalo 499. \u010dlen ZKP, ne pa kr\u0161ilo tamkaj\u0161njih dolo\u010db, je obrambi odgovoriti \u0161e, da uporaba 501. \u010dlena ZKP, ki ureja odmerjanje zneska premo\u017eenjske koristi po t. i. prostem preudarku, v dani procesni situaciji sploh ne pride v po\u0161tev. Ni\u017eji sodi\u0161\u010di sta pri odvzemu premo\u017eenjske koristi obsojencu, torej 100.000 EUR gotovine in dveh elektronskih denarnic, odlo\u010dali na ravni dokaznega standarda prepri\u010danja, saj sta z zanesljivostjo presodili, da gre za korist, pridobljeno s kaznivim dejanjem. Le glede vi\u0161ine premo\u017eenjske koristi, ki presega obseg pri hi\u0161ni preiskavi zase\u017eenih sredstev, je prvo sodi\u0161\u010de (to\u010dka 17 prvostopenjske sodbe) navedlo, da to\u010dne vi\u0161ine tega \u00bbprese\u017eka\u00ab ni bilo mogo\u010de ugotoviti, kar pa pomeni, da se tak\u0161no stali\u0161\u010de niti ne nana\u0161a na vsebino izpodbijane odlo\u010ditve o odvzemu premo\u017eenjske koristi. Po preizkusu zgoraj povzetih razlogov pravnomo\u010dne sodbe po presoji Vrhovnega sodi\u0161\u010da ni\u017ejima sodi\u0161\u010dema ni mo\u010d o\u010ditati, da sta obsojencu premo\u017eenjsko korist odvzeli arbitrarno ali neobrazlo\u017eeno, kar bi pomenilo kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP oziroma kr\u0161itev 25. \u010dlena Ustave. Navedb zahteve odvetnika dr. Kova\u010di\u010da Mlinarja, da se ni\u017eji sodi\u0161\u010di nista opredelili do \u00bb\u0161tevilnih listinskih dokazov\u00ab, zaradi nedovolj\u0161nje substanciranosti ni mo\u010d preizkusiti. Izvajanja vlo\u017enikov, ki predstavljajo nasprotovanje dejanskim ugotovitvam oziroma dokaznim zaklju\u010dkom sodi\u0161\u010d (tudi) v odlo\u010dbi o odvzemu premo\u017eenjske koristi s ponujanjem druga\u010dnega vrednotenja izvedenih dokazov, pa ne utemeljujejo kr\u0161itev iz prvega odstavka 420. \u010dlena ZKP, zaradi katerih je mogo\u010de vlo\u017eiti zahtevo za varstvo zakonitosti, temve\u010d gre za uveljavljanje zmotno ugotovljenega dejanskega stanja.49 Trditve v zahtevi odvetnika dr. Kova\u010di\u010da Mlinarja, ki merijo h kr\u0161itvam po 5. to\u010dki 372. \u010dlena in 9. to\u010dki prvega odstavka 371. \u010dlena ZKP v posledici neugotovljene vrednosti kriptovalut, pa so materialno neiz\u010drpane ter se Vrhovno sodi\u0161\u010de do njih ne opredeljuje.\n\nK zahtevi za varstvo zakonitosti zagovornikov obsojenega B. B.\n\n71. Vlo\u017eniki navajajo, da obrazlo\u017eitev sodbe vi\u0161jega sodi\u0161\u010da v prete\u017eni meri izzveni le kot sogla\u0161anje s sodbo sodi\u0161\u010da prve stopnje, redke pa so navedbe, ki bi pomenile argumentirano polemiko s prito\u017ebenimi navedbami obrambe. Prito\u017ebeno sodi\u0161\u010de se ni potrudilo jasno navesti dokazov, na katerih naj bi temeljila odlo\u010ditev, in se je zateklo v nekonkretizirane sintagme, vklju\u010dno s strinjanjem s prvostopenjskim sodi\u0161\u010dem. Korektno bi bilo, da bi vi\u0161je sodi\u0161\u010de navedlo, katere dokaze je preu\u010dilo ter analiziralo neodvisno od navezave na delo (sodbo) sodi\u0161\u010da prve stopnje.\n\n72. Vsebinsko sorodne trditve vsebujeta zahtevi za varstvo zakonitosti zagovornikov obsojenega A. A., na katere je Vrhovno sodi\u0161\u010de podalo odgovor v to\u010dkah 8 \u2013 9 te sodbe in se v izogib ponavljanju na tamkaj\u0161nje razloge sklicuje tudi na tej to\u010dki. Dodati je, da si vlo\u017eniki tu obravnavane zahteve o\u010ditno zmotno razlagajo na\u010delo dispozitivnosti prito\u017ebenega postopka. V dimenzijah prito\u017ebenega razloga zmotne ali nepopolne ugotovitve dejanskega stanja (373. \u010dlen ZKP), na katerega nakazuje zahteva z izvajanji o \u00bbpreu\u010devanju ter analizi dokazov\u00ab, sodi\u0161\u010de druge stopnje preizku\u0161a, ali je sodi\u0161\u010de prve stopnje po resnici in v popolnosti ugotovilo dejstva, pomembna za izdajo zakonite odlo\u010dbe. Tak\u0161na presoja prvostopenjskega sodi\u0161\u010da pa je lahko artikulirana zgolj v izpodbijani sodbi, zato prito\u017ebeno sodi\u0161\u010de (kolikor ne opravi prito\u017ebene obravnave) pri opravljanju svoje kontrolne funkcije ne vrednoti dokazov \u00bbneodvisno\u00ab od navezave na delo sodi\u0161\u010da prve stopnje. Prav tako vi\u0161je sodi\u0161\u010de morebitnih pomanjkljivosti pri ugotavljanju dejanskega stanja ne preizku\u0161a po uradni dol\u017enosti (prvi odstavek 383. \u010dlena ZKP), temve\u010d zgolj v okvirih prito\u017ebenih navedb, zato ni mogo\u010de govoriti o nekak\u0161ni \u00bbneodvisnosti\u00ab od razlogov preizku\u0161ane sodbe ter prito\u017ebenih navedb, ki te razloge izpodbijajo.\n\n73. Za obrambo je \u00bbpresenetljivo\u00ab kratko poro\u010dilo vi\u0161je sodnice poro\u010devalke, ki je ve\u010d tiso\u010d strani obse\u017een spis predstavila v pribli\u017eno pol ure. Tretji odstavek 378. ZKP dolo\u010da, da sodnik poro\u010devalec na prito\u017ebeni seji predstavi t. i. stanje stvari. Izraz \u00bbstanje stvari\u00ab ni identi\u010den (vseobse\u017enemu) dejanskemu stanju, ki izhaja iz prvostopenjske sodbe, kaj \u0161ele podatkom celotnega kazenskega spisa, saj gre pri poro\u010dilu o stanju stvari za jedrnat prikaz poteka postopka pred sodi\u0161\u010dem prve stopnje in dejanskega stanja, kot je bilo ugotovljeno v izpodbijani sodbi (hkrati s poudarkom na okoli\u0161\u010dinah, ki so izpostavljene v prito\u017ebah), ter za prikaz dejstev, ki so po oceni sodnika poro\u010devalca pomembne za presojo utemeljenosti prito\u017eb. Kadar gre za kompleksno zadevo, ki jo zaznamuje ve\u010dje \u0161tevilo obto\u017eencev in ve\u010d vlo\u017eenih prito\u017eb, mora poro\u010devalec v skladu z na\u010delom ekonomi\u010dnosti postopka podati poro\u010dilo na \u010dim bolj sistemati\u010den ter pregleden na\u010din.50 Predvsem pa imajo navzo\u010di procesni udele\u017eenci, \u010de ocenjujejo, da poro\u010dilo ni bilo popolno ali iz\u010drpno, kot je razumeti navedbe v zahtevi, pravico opozoriti na vsa dejstva, ki jih ocenjujejo kot pomembna, vendar so iz poro\u010dila izpadla. Tudi Vrhovno sodi\u0161\u010de je v tej smeri \u017ee judiciralo,51 da namen navzo\u010dnosti obto\u017eenca oziroma obrambe na seji vi\u0161jega sodi\u0161\u010da ni le v natan\u010dnej\u0161em pojasnjevanju stali\u0161\u010d iz prito\u017ebe oziroma odgovora na prito\u017ebo, temve\u010d predvsem v kontroli poro\u010dila sodnika poro\u010devalca, ki ga ta predstavi na prito\u017ebeni seji. \u010ce obto\u017eenec oziroma njegov zagovornik, ki sta navzo\u010da na seji senata, menita, da poro\u010dilo ni bilo dovolj iz\u010drpno ali je celo v nasprotju s podatki spisa, lahko predlagata, da se preberejo posamezni deli spisa, oziroma lahko zahtevata, da se poro\u010dilo dopolni z relevantnimi okoli\u0161\u010dinami. Po pregledu zapisnika o seji senata v navzo\u010dnosti strank z dne 16. 11. 2020 (red. \u0161t. 2656) se razkrije, da ne obsojeni B. B. niti odvetnik Borut Mihurko, ki sta bila prisotna na seji, nista imela pripomb na poro\u010dilo o stanju stvari.\n\n74. Obramba je v prito\u017ebi uveljavljala bistveno kr\u0161itev dolo\u010db kazenskega postopka iz 11. to\u010dke prvega odstavka 371. \u010dlena ZKP, ker je sodi\u0161\u010de prve stopnje v razlogih sodbe navedlo le \u0161tevilko priloge, v kateri je ve\u010d prepisov t. i. prisluhov oziroma prestre\u017eenih telefonskih pogovorov, ne pa dolo\u010d(e)nega pogovora, zato obramba ni mogla natan\u010dno in brez dvoma ugotoviti, na kateri pogovor se sodi\u0161\u010de sklicuje. Vi\u0161je sodi\u0161\u010de (to\u010dka 44 drugostopenjske sodbe) je prito\u017ebene navedbe ozna\u010dilo kot nekonkretizirane, saj prito\u017eba ni navedla, katere listine v prilogah spisa naj bi imele pod isto \u0161tevilko prepise dveh ali ve\u010d telefonskih pogovorov, zlasti pa imajo posamezni pogovori vsak lastno \u010drko ter \u0161tevilko priloge. Sodi\u0161\u010de prve stopnje je v razlogih sodbe povzelo tako prepis nekega pogovora kot se sklicevalo na prilogo z navedbo njene \u0161tevilke, zato ne dr\u017ei, da sodba ne bi imela razlogov o odlo\u010dilnih dejstvih. Zagovorniki v zahtevi vztrajajo pri prito\u017ebenih navedbah. Kot \u00bbprimer\u00ab ponujajo prilogo A1202, v kateri je veliko \u0161tevilo prepisov telefonskih pogovorov oziroma tar\u010d, ozna\u010denih s \u0161tevilkami, v razlogih sodbe pa je glede tega nejasnost.\n\n75. Vrhovno sodi\u0161\u010de sprejema odgovor vi\u0161jega sodi\u0161\u010da, da v razlogih prvostopenjske sodbe, kolikor gre za vrednotenje vsebin izsledkov preiskovalnih ukrepov po 150. \u010dlenu ZKP, ni nejasnosti ali nerazumljivosti. Kadar se v posamezni prilogi nahaja ve\u010dje \u0161tevilo prepisov prestre\u017eenih telefonskih pogovorov, kot velja za omenjeno prilogo A1202, je vsak pogovor znotraj nje ozna\u010den z lastno \u0161tevilko (A1202/1, A1202/2, A1202/3 ...). Sodi\u0161\u010de prve stopnje se pri obrazlo\u017eitvi sodbe ni sklicevalo zgolj na ozna\u010dbo priloge, torej A1202, temve\u010d na konkreten pogovor v tej prilogi (npr. na strani 28 sodbe na pogovor A1202/112, ki ima tar\u010dno \u0161tevilko 179131). Nepomembno je, \u010de je sodi\u0161\u010de ob poslu\u0161anju pogovorov na glavni obravnavi pri vsakem pogovoru navedlo tar\u010dno \u0161tevilko, v razlogih sodbe pa specifi\u010dno prilogo, kjer se nahaja njegov prepis, saj gre le za dve ozna\u010dbi istega pogovora oziroma prepisa, kar pa ne pomeni, da zaradi tega obstaja kakr\u0161en koli dvom v dolo\u010denost oziroma konkretiziranost vsakega posameznega dokaza. Kot \u017ee v prito\u017ebi, tudi v zahtevi zagovorniki niso substancirali morebitnih drugih prilog (z izjemo A1202, kjer kritika, kot obrazlo\u017eeno, ne dr\u017ei), kjer prepisi pogovorov ne bi bili dolo\u010dljivi, zato dodaten odgovor na tem mestu ni mogo\u010d. Ob pojasnjenem in ob pritrditvi ugotovitvi vi\u0161jega sodi\u0161\u010da, da se prvostopenjsko sodi\u0161\u010de ni le sklicevalo na prepis telefonskih pogovorov, temve\u010d je vsaki\u010d navedlo tudi vsebino pogovora, iz katere je sklepalo na odlo\u010dilna dejstva, o\u010ditkom vlo\u017enikov zahteve v smeri nezadostne obrazlo\u017eitve sodb sodi\u0161\u010d prve ter druge stopnje ni mo\u010d priznati uspeha.\n\n76. Vlo\u017eniki uveljavljajo kr\u0161itev pravice do obrambe, najprej z vidika, da izpodbijani sodbi v \u00bbposameznih bistvenih vpra\u0161anjih\u00ab (razmere v hi\u0161i na prvem naslovu, prisiljenost \u017ertev, odvzem potnih listov, psihi\u010dno nasilje) temeljita na dokazih, ki niso bili izvedeni na glavni obravnavi. Gre torej za izpovedbe 32 \u017ertev kaznivih dejanj, ki niso bile zasli\u0161ane na glavni obravnavi, temve\u010d le v fazi nujnih preiskovalnih dejanj, na njihove izjave pa se obe sodi\u0161\u010di \u00bbvedno znova vra\u010data\u00ab. To je tesno povezano s klju\u010dnim vpra\u0161anjem, ali je \u0161lo pri njih za \u017ertve (trgovine z ljudmi), sostorilce (o\u010ditno telefonskih goljufij) ali za \u00bbni\u010d od tega dvojega\u00ab. Drugi dokazi namre\u010d sami po sebi ne zado\u0161\u010dajo za sklepanje, da je \u0161lo za \u017ertve trgovine z ljudmi. Ko ni\u017eji sodi\u0161\u010di polemizirata s pomisleki obrambe glede teh okoli\u0161\u010din, ki jih je obramba podala v prito\u017ebi, se vedno znova opreta na izpovedbe teh 32 pri\u010d v fazi nujnih preiskovalnih dejanj. Z zavrnitvijo dokaznega predloga za zasli\u0161anje domnevnih \u017ertev na glavni obravnavi je sodi\u0161\u010de prekr\u0161ilo na\u010delo enakosti oro\u017eij v kazenskem postopku in je bila obramba prikraj\u0161ana za pravico, da neposredno zasli\u0161i obremenilne pri\u010de po tem, ko je v celoti seznanjena z dokaznim gradivom ter s kon\u010dnim o\u010ditkom to\u017eilstva v obto\u017enici. Razkrilo bi se lahko, da so \u017ertve v resnici \u00bbpolnopravni\u00ab storilci, ki so prostovoljno izvr\u0161evali kazniva dejanja na \u0161kodo dr\u017eavljanov LR Kitajske. Vlo\u017eniki (stran 11 zahteve) omenjajo tudi sporno vnaprej\u0161njo dokazno oceno, a gre v tem delu za materialno neiz\u010drpane navedbe.\n\n77. V zvezi z zasli\u0161anjem omenjenih pri\u010d zagovorniki problematizirajo diplomatska prizadevanja sodi\u0161\u010da prve stopnje za mednarodno pravno pomo\u010d prek dr\u017eavnih organov Ljudske republike Kitajske, tj. za izvedbo zasli\u0161anj z videokonferen\u010dno povezavo. Pri obrazlo\u017eitvi sodi\u0161\u010da prve stopnje, da ni prejelo odgovora o ugoditvi zaprosiloma, \u010deprav je 9. 9. 2019 in 7. 1. 2020 ministrstvu podalo pisni urgenci, ni jasno, ali odgovora ni bilo od kitajskih organov ali od slovenskega ministrstva. Razlo\u010dek pa je bistven, saj ima sodi\u0161\u010de na voljo \u00bbdolo\u010dene vzvode\u00ab, s katerimi bi lahko saniralo pasivnost uslu\u017ebencev ministrstva, v primeru pasivnosti kitajskih organov pa se sodi\u0161\u010de ne bi smelo \u00bbvdati\u00ab ter opustiti \u00bbnadaljnjih aktivnosti\u00ab. Ker Kitajska nikoli ni zavrnila zaprosila sodi\u0161\u010da, lahko odgovor \u0161e vedno prispe, zato bi nanj veljalo po\u010dakati. Kitajski pravosodni organi imajo gotovo interes za sodelovanje z Republiko Slovenijo, saj je bilo z uspe\u0161no akcijo slovenske policije za\u0161\u010ditenih ve\u010d kitajskih dr\u017eavljanov, ki bi bili sicer lahko \u017ertve goljufije. Sodi\u0161\u010de ni posku\u0161alo z neposrednim sodelovanjem s tajvanskimi pravosodnimi organi ali organi pregona, nenazadnje pa pri\u010d niti ni posku\u0161alo formalno vabiti. Sporni sta stali\u0161\u010di ni\u017ejih sodi\u0161\u010d, da zapleteni mednarodnopravni in diplomatski odnosi med celinsko Kitajsko ter Tajvanom predstavljajo \u00bbzaprto pot\u00ab v lu\u010di pravne pomo\u010di. Pri zagotavljanju pravice do obrambe, ki je ustavna pravica, vsebovana v tretji alineji 29. \u010dlena Ustave, bi lahko sodi\u0161\u010de preseglo \u00bbgole formalizme\u00ab, zasli\u0161anja obremenilnih pri\u010d pa bi zagotovilo s postopanjem izven diplomatskih poti. Po 515. \u010dlenu ZKP se lahko mednarodna pravna pomo\u010d daje tudi neposredno med doma\u010dimi in tujimi organi, ki sodelujejo v (pred)kazenskem postopku, \u010de tako dolo\u010da mednarodna pogodba, to je 18. \u010dlen Konvencije Zdru\u017eenih narodov proti mednarodnemu organiziranemu kriminalu. Poglavitni dokazi so se zbirali prav na nivoju policijskega sodelovanja ter izven zapletenih diplomatskih poti. Na\u010delu enakosti oro\u017eij ne more biti zado\u0161\u010deno, kolikor se obrambi odre\u010de neposredno zasli\u0161anje pri\u010d v fazi glavne obravnave, kar je po tem, ko se kon\u010dno lahko seznani z obse\u017enim dokaznim gradivom; ko se izka\u017eejo \u00bbvse dimenzije\u00ab mednarodnega delovanja kriminalne zdru\u017ebe; ko obto\u017eenci pojasnijo \u00bbnove vidike\u00ab, ki odpirajo \u00bb\u0161tevilna vpra\u0161anja\u00ab tako o verodostojnosti kot o vsebinskih vpra\u0161anjih, ki bi jih bilo mogo\u010de nasloviti na domnevne \u017ertve trgovine z ljudmi. Ko so bile zasli\u0161ane v fazi nujnih preiskovalnih dejanj, so pri\u010de taktizirale in so bile pripravljene izre\u010di marsikaj, da bi se jih ozna\u010dilo kot \u017ertve, ne kot sostorilce. Kon\u010dno pa ne dr\u017ei niti pojasnilo prvostopenjskega sodi\u0161\u010da, da je prebrane izpovedbe pri\u010d upo\u0161tevalo le v toliko, kolikor so se ujemale z zagovori obsojencev ali drugimi izvedenimi dokazi, pri \u010demer je upo\u0161tevalo pripombe, ki so jih obsojenci ter zagovorniki podali med izvedbo dokazov na glavni obravnavi. Vi\u0161je sodi\u0161\u010de pa se glede tega ni opredelilo.\n\n78. Vrhovno sodi\u0161\u010de je \u017ee v to\u010dki 13 te sodbe povzelo procesna ravnanja sodi\u0161\u010da prve stopnje v zvezi s prizadevanji zasli\u0161ati 32 pri\u010d na glavni obravnavi, najsi bo to neposredno ali prek videokonferen\u010dnih povezav. Iz to\u010dke 7 prvostopenjske sodbe je mogo\u010de jasno razbrati, da je komunikacija sodi\u0161\u010da z uslu\u017ebenci Sektorja za mednarodno pravno pomo\u010d v Direktoratu za zakonodajo s podro\u010dja pravosodja pri Ministrstvu za pravosodje potekala nemoteno, iz njihovih odgovorov (npr. dopis z dne 13. 1. 2020 na list. \u0161t. 13310) pa prav tako izhaja, da se na zaprosila niso odzivale kitajske oblasti, kar je obrazlo\u017eilo \u017ee sodi\u0161\u010de prve stopnje, zato niso utemeljena izvajanja zahteve v smeri nejasnosti pri izvorih diplomatskega molka. Vi\u0161je sodi\u0161\u010de (to\u010dka 46 drugostopenjske sodbe) je pritrdilo prvostopenjskemu sodi\u0161\u010du glede zaveze, da sodeluje z dr\u017eavnimi organi tujih dr\u017eav posredno, kot dolo\u010dajo sprejeta mednarodna pravila, zato se je prvo sodi\u0161\u010de razumno opredelilo do predloga obrambe, naj se zaprosilo organom na Tajvanu po\u0161lje neposredno. Tudi po oceni prito\u017ebenega sodi\u0161\u010da je storilo vse, da bi omogo\u010dilo zasli\u0161anje \u017ertev na glavni obravnavi; ker to ni bilo mogo\u010de, pa je zapisnike o njihovih izpovedbah utemeljeno prebralo. Kot nesprejemljiva je bila zavrnjena prito\u017ebena teza, da bi moralo sodi\u0161\u010de ob neodzivnosti organov zapro\u0161ene dr\u017eave neomejen \u010das \u010dakati, ali se bodo vendarle odzvali, kar bi glede na mo\u017enosti hitrih komunikacij gotovo (\u017ee) lahko storili. Stali\u0161\u010da prito\u017ebe, da bi bile izpovedbe pri\u010d na glavni obravnavi morda lahko druga\u010dne, je ozna\u010dilo kot gola sklepanja (to\u010dka 47 drugostopenjske sodbe), pri \u010demer izpovedbe teh pri\u010d niso ne edini niti odlo\u010dilni dokazi. Vi\u0161je sodi\u0161\u010de je zavrnilo o\u010ditke o kr\u0161itvah obsojen\u010devih pravnih jamstev v kazenskem postopku.\n\n79. Na navedbe zahteve zagovornikov obsojenega B. B., povzete v to\u010dkah 76 \u2013 77 te sodbe, je Vrhovno sodi\u0161\u010de v dobr\u0161nem delu odgovorilo \u017ee pri obravnavi zahtev zagovornikov obsojenega A. A. v to\u010dkah 16 \u2013 17. Razlogov, ki so enaki pri utemeljevanju zavrnitve o\u010ditkov vseh treh zahtev, Vrhovno sodi\u0161\u010de zato ne ponavlja. Dodati je, da tu obravnavana zahteva s trditvami, da imajo kitajski pravosodni organi gotovo interes za sodelovanje z Republiko Slovenijo, ne more prepri\u010dati, saj bi bilo v tem primeru pri\u010dakovati njihov a\u017euren odziv na zaprosila za mednarodno pravno pomo\u010d, ki ga nikdar ni bilo. Katere \u00bbnadaljnje aktivnosti\u00ab z izjemo neposrednega sodelovanja s tajvanski organi naj bi sodi\u0161\u010de prve stopnje opustilo, zagovorniki niti ne substancirajo, prav tako pa ne konkretizirajo, katere dolo\u010dbe 18. \u010dlena omenjene Konvencije Zdru\u017eenih narodov proti mednarodnemu organiziranemu kriminalu naj bi sodi\u0161\u010de uporabilo, da pri tem ne bi bilo dol\u017eno spo\u0161tovati diplomatskega mednarodnopravnega statusa ene Kitajske kot celovite (suverene) dr\u017eave. Konvencija v trinajstem odstavku 18. \u010dlena dolo\u010da, da vsaka dr\u017eava pogodbenica dolo\u010di osrednji organ, odgovoren in poobla\u0161\u010den za sprejem zaprosil za medsebojno pravno pomo\u010d ter njihovo izvedbo oziroma za po\u0161iljanje pristojnim organom v izvedbo. Kolikor je v dr\u017eavi pogodbenici posebna regija ali ozemlje z druga\u010dnim sistemom medsebojne pravne pomo\u010di, pa lahko ta dr\u017eava pogodbenica imenuje poseben osrednji organ, ki ima enako vlogo za tisto regijo ali ozemlje. Zaprosila za medsebojno pravno pomo\u010d in tudi vsa z njimi povezana sporo\u010dila se po\u0161iljajo osrednjemu organu, ki ga dolo\u010dijo dr\u017eavne pogodbenice. Po zapisanem se poka\u017ee, da zahteva niti ne zatrjuje, \u0161e manj pa izka\u017ee, da bi bil za obmo\u010dje Tajvana imenovan ustrezen pristojni organ, ki bi bil upravi\u010den sprejeti ter izvr\u0161iti zaprosila za mednarodno pravno pomo\u010d. Zato sklicevanju na 18. \u010dlen Konvencije ob upo\u0161tevanju navedenega ni mogo\u010de priznati uspeha.\n\n80. V to\u010dki 17 te sodbe je Vrhovno sodi\u0161\u010de pojasnilo, da je zahtevi po\u0161tenega sojenja zado\u0161\u010deno, kadar je obrambi najmanj enkrat v postopku omogo\u010deno, da se soo\u010di z obremenilnimi pri\u010dami, da je seznanjena z njihovimi izpovedbami in se nanje lahko odzove. O kr\u0161itvah teh kriterijev v predmetnem postopku ni mo\u010d govoriti, izvajanja vlo\u017enikov o \u00bbvseh dimenzijah\u00ab dogajanja, \u00bbnovih vidikih\u00ab, \u00bb\u0161tevilnih vpra\u0161anjih\u00ab ter sorodnih sintagmah, ki da naj bi zahtevale novo zasli\u0161anje pri\u010d na glavni obravnavi, pa so pav\u0161alna. Glede vpra\u0161anj \u0161ibkega premo\u017eenjskega stanja v domovini, o katerem so izpovedale pri\u010de, je imela obramba mo\u017enost postavljati vpra\u0161anja in problematizirati njihove izpovedbe \u017ee v okviru nujnih preiskovalnih dejanj, zato so brez podlage izvajanja, da bi se s \u00bb\u0161tevilnimi podvpra\u0161anji\u00ab ter \u00bbkontrolnimi vpra\u0161anji\u00ab verodostojnost pri\u010d lahko raz\u010distila \u0161ele v fazi glavne obravnave. Enako velja za \u0161pekulacije o smotrih skupne hrambe potnih listov in telefonov v klicnem centru. Navedbe, da so \u00bbneobi\u010dajne\u00ab pri\u010de med zasli\u0161evanji v fazi nujnih preiskovalnih dejanj \u00bbtaktizirale\u00ab in se (la\u017eno) prikazovale kot \u017ertve, saj so bile \u00bbna meji\u00ab med pri\u010dami ter (so)storilci, sodijo v sfero dokazne ocene njihovih izpovedb, zmotna ugotovitev dejanskega stanja pa ni razlog za vlo\u017eitev zahteve za varstvo zakonitosti (drugi odstavek 420. \u010dlena ZKP). Nesubstancirana je trditev vlo\u017enikov, da \u00bbne dr\u017ei\u00ab, da je sodi\u0161\u010de prve stopnje prebrane izpovedbe pri\u010d upo\u0161tevalo le v toliko, kolikor so se ujemale z zagovori ter z drugimi dokazi, upo\u0161tevalo pa da je tudi pripombe obrambe. Ker so zagovorniki enako pav\u0161alno kritiko navedli v prito\u017ebi (stran 6), je razumljivo, da vi\u0161je sodi\u0161\u010de ni moglo podati konkretnega odgovora. Kolikor zagovorniki podajajo lastne poglede na razmere v klicnem centru na prvem naslovu, ki nasprotujejo dokazni oceni pravnomo\u010dne sodbe (tudi) glede vsebine prebranih izpovedb 32 pri\u010d, pri katerih naj ne bi \u0161lo za \u017ertve trgovine z ljudmi, pa ne prese\u017eejo nedovoljenega zatrjevanja zmotne ugotovitve dejanskega stanja. Zagovorniki ne izpodbijajo obrazlo\u017eitve sodi\u0161\u010da prve stopnje (to\u010dka 7 prvostopenjske sodbe), da je bila konkretizacija o\u010ditkov, ki se nana\u0161ajo na razmere v klicnem centru na prvem naslovu, o \u010demer so izpovedovale te pri\u010de, po bistveni vsebini ves \u010das enaka o\u010ditkom, kasneje opredeljenim tudi v obto\u017enici. Posledi\u010dno kr\u0161itve pravice do obrambe ali na\u010dela enakosti oro\u017eij niso podane niti po presoji predmetnih navedb v zahtevi zagovornikov obsojenega B. B.\n\n81. Vlo\u017eniki izpostavljajo zapis na strani 41 prvostopenjske sodbe, da so \u017ertve, ko so bile zasli\u0161ane kot pri\u010de v fazi nujnih preiskovalnih dejanj, skladno opisale svoje \u0161ibko premo\u017eenjsko stanje, prav zaradi ranljivosti v posledici ekonomskih razmer pa so privolile v lastno izkori\u0161\u010danje. Ocenjujejo, da vsebine izpovedb ni potrdil noben objektivni dokaz, \u00bbizkustveno sprejemljive\u00ab izpovedbe pa so komaj indici, glede problematike katerih zagovorniki \u00bbvztrajajo pri prito\u017ebenih navedbah\u00ab o bivanjskih standardih v razli\u010dnih kulturah. Da bi to tudi strokovno izkazala, je obramba predlagala izvedenca kulturolo\u0161ke stroke, vendar je ta dokaz sodi\u0161\u010de zavrnilo, s tem pa je prekr\u0161ilo pravico do obrambe, saj bi se na ta na\u010din obsojenec lahko razbremenil bistva o\u010ditkov to\u017eilstva.\n\n82. Obramba obsojenega B. B. je dokazni predlog v smeri \u00bbizvedenstva Katedre za kulturologijo pri FDV Univerze v Ljubljani\u00ab utemeljila z navedbami (list. \u0161t. 10934), da izvedenstvo klini\u010dnopsiholo\u0161ke stroke, kot ga je predlagalo to\u017eilstvo,52 ne more biti popoln dokaz brez timskega sodelovanja s strokovnjakom s podro\u010dja kulturologije, tj. glede vpra\u0161anja odnosa pripadnikov kitajske kulture do avtoritete, stanja \u010dlovekovih pravic in podrejanja hierarhi\u010dnemu sistemu. Na predobravnavnem naroku dne 12. 12. 2018 je zagovornik izvedenca predlagal \u00bbza primer\u00ab (list. \u0161t. 10920), \u010de bo sodi\u0161\u010de ugodilo dokaznemu predlogu to\u017eilstva za postavitev izvedenca klini\u010dnopsiholo\u0161ke stroke. Sodi\u0161\u010de prve stopnje (to\u010dka 8 prvostopenjske sodbe) je oba dokazna predloga zavrnilo. Pojasnilo je, da ne glede na objektivne omejitve pri izvedenskem delu, povezane z nedosegljivostjo tujcev, \u017ee izvedenstvo klini\u010dne psihologije ne bi v ni\u010demer prispevalo k pravilni presoji utemeljenosti obravnavane obto\u017enice, saj vsi upo\u0161tevni podatki izhajajo iz drugih izvedenih dokazov, zlasti izsledkov preiskovalnega ukrepa po 151. \u010dlenu ZKP ter izpovedb zasli\u0161anih tujcev. Zavrnitev dokaznega predloga za postavitev izvedenca kulturolo\u0161ke stroke pa je utemeljilo z ovr\u017eenjem obrambne predpostavke, da so pripadniki tuje kulture \u00bbmanj ob\u010dutljivi\u00ab za ravnanja, ki so se odra\u017eala v odnosu obsojencev do \u017ertev v klicnih centrih. Ne le, da je bilo kaznivo dejanje storjeno v na\u0161i dr\u017eavi, kjer so \u010dlovekove pravice (ustavno) zagotovljene vsem ljudem; ker je sr\u017e predmetnega kaznivega dejanja izkori\u0161\u010danje drugih ljudi, bi bilo ugotavljanje (druga\u010dnega) dojemanja pristopa do dela in delovne discipline ter \u017eivljenjskih razmer v kitajski kulturi brezpredmetno. Vi\u0161je sodi\u0161\u010de (to\u010dka 49 drugostopenjske sodbe) je tehtno utemeljeni zavrnitvi dokaznega predloga obrambe za postavitev izvedenca kulturolo\u0161ke stroge pritrdilo z razlogi, da za razjasnitev dejanskega stanja izvedenstvo ni bilo potrebno, saj so v Republiki Sloveniji \u010dlovekove pravice z Ustavo zagotovljene vsem ljudem, ne glede na razlike v kulturnih zna\u010dilnostih, pri \u010demer so temeljne \u010dlovekove pravice in svobo\u0161\u010dine (vklju\u010dno s pravicami do svobode gibanja, komuniciranja ter do osebnega dostojanstva)53 univerzalne.\n\n83. Upo\u0161tevaje merila odlo\u010danja o dokaznih predlogih54 Vrhovno sodi\u0161\u010de po presoji razlogov za zavrnitev dokaznega predloga za izvedenstvo s podro\u010dja kulturologije v pravnomo\u010dni sodbi ugotavlja, da kr\u0161itve pravice do obrambe v optiki 29. \u010dlena Ustave ni mogo\u010de prepoznati. Zavrnitev tega dokaznega predloga je prvenstveno ume\u0161\u010dena v celovito dokazno oceno ugotovljenih razmer v t. i. klicnih centrih,55 iz katere pa izhaja (\u017ee na podlagi izpovedb zasli\u0161anih 32 tujcev), da so bile \u017ertvam kr\u0161ene pravice do svobode gibanja po 32. \u010dlenu Ustave (prepoved zapu\u0161\u010dati hi\u0161e in se vrniti v domovino z odvzemom potnih listin), svobode komuniciranja po 35. \u010dlenu Ustave (odvzem mobilnih telefonov, zgolj nadzorovana komunikacija) ter osebnega dostojanstva po 34. \u010dlenu Ustave (psihi\u010dno in fizi\u010dno nasilje ter strah pred kaznovanjem). Ugotovljeno dejansko stanje ne omogo\u010da druga\u010dne pravne konkluzije, tj. da temeljne \u010dlovekove pravice konkretnim \u017ertvam niso bile kr\u0161ene, saj bi to v esenci nasprotovalo tako vsebini njihovih izpovedb kot pridobljenim izsledkom ukrepa po 151. \u010dlena ZKP in ugotovitvam hi\u0161ne preiskave na lokaciji na prvem naslovu. Z omejitvami navedenih pravic je bila \u017ertvam namre\u010d onemogo\u010dena mo\u017enost svobodnega odlo\u010danja ter ravnanja v lastnih zadevah, pri \u010demer so storilci z njimi razpolagali kot s sredstvi za doseganje finan\u010dnih ciljev. Ugotavljanje, kako so predstavniki kitajske kulture dojemali na\u010din \u017eivljenja in medsebojne odnose v klicnih centrih, kot je nakazano v zahtevi, ne prina\u0161a nobene doda(t)ne spoznavne vrednosti, saj je bilo to konkretno ugotovljeno, zato se izvedenstvo s kulturolo\u0161kega podro\u010dja poka\u017ee kot v spoznavnem smislu nepomembno (neuspe\u0161no). Vrhovno sodi\u0161\u010de presojo ni\u017ejih sodi\u0161\u010d v tem pogledu sprejema ter zavra\u010da nasprotna izvajanja v zahtevi. Navedbe, da so dokazi, na podlagi katerih sta sodi\u0161\u010di sklepali o kr\u0161itvah pravic \u017ertev trgovanja z ljudmi, \u00bbzgolj navidezno objektivni\u00ab, pa ne utemeljujejo kr\u0161itve pravice do obrambe, temve\u010d izra\u017eajo nestrinjanje z dejanskim stanjem.\n\n84. Kr\u0161itev kazenskega zakona zagovorniki utemeljujejo z navedbami, da v ravnanju obsojenca ni najti znakov kaznivega dejanja trgovine z ljudmi po 113. \u010dlenu KZ-1, kve\u010djemu gre za pomo\u010d ali sostorilstvo pri \u00bbkak\u0161nem bla\u017ejem kaznivem dejanju\u00ab. Ponavljajo nesogla\u0161anje z vi\u0161jim sodi\u0161\u010dem, da je obramba pod prito\u017ebenim razlogom kr\u0161itve kazenskega zakona uveljavljala zmotno ugotovitev dejanskega stanja. Zatrjujejo, da omejenost gibanja tujcev in hranjenje njihovih telefonov ter osebnih dokumentov v enem skupnem prostoru lahko odra\u017ea \u00bbnormalne\u00ab in medsebojno dogovorjene ter z racionalnimi razlogi utemeljene na\u010dine postopanja znotraj kriminalne skupine sostorilcev, v kateri vladajo hierarhi\u010dna pravila. Tudi v hierarhi\u010dni zdru\u017ebi se morajo posamezniki prilagajati nadrejenim, v njej pa ni prostora za individualno odlo\u010danje, kdaj in kako bo nekdo izvr\u0161il kaznivo dejanje. S sklicevanjem na pravilo in dubio pro reo ocenjujejo, da v tej zadevi ni nobenega resnega ali nedvomnega argumenta, da so storilci kaznivih dejanj (goljufije) le privolili v izvr\u0161evanje goljufij kot \u017ertve (trgovanja z ljudmi) ter da niso sostorilci. Kolikor domnevni o\u0161kodovanci niso opredeljeni kot \u017ertve, niso ve\u010d izpolnjeni zakonski znaki kaznivega dejanja, obsojen\u010devo ravnanje pa ne more biti kaznivo.\n\n85. Vrhovno sodi\u0161\u010de je \u017ee v to\u010dki 33 in sl. te sodbe, na tak\u0161ne razloge pa se v izogib ponavljanju sklicuje, obrazlo\u017eilo stali\u0161\u010de, da zakonski znak \u00bbizkori\u0161\u010danja storitve kaznivih dejanj\u00ab iz prvega odstavka 113. \u010dlena KZ-1 pojmovno predpostavlja, da so \u017ertve trgovine z ljudmi hkrati storilci drugih kaznivih dejanj (v konkretnem primeru telefonskih goljufij), vendar privolitev \u017ertev ne v izvr\u0161evanje kaznivih dejanj niti v morebitno omejevanje \u010dlovekovih pravic zaradi lastne (ekonomske) ranljivosti ali (eksisten\u010dne) stiske ne izklju\u010duje nobenega elementa kaznivega dejanja trgovine z ljudmi po petem v zvezi s prvim odstavkom 113. \u010dlena KZ-1. Trditi, da v konkretnem primeru izpovedb pri\u010d (\u017ertev) o \u0161ibkem premo\u017eenjskem stanju na Tajvanu ni potrdil noben objektivni dokaz (izpovedbe pri\u010d nedvomno predstavljajo dokazno gradivo), pomeni posplo\u0161eno nasprotovanje dejanskemu stanju. V to\u010dki 32 te sodbe je Vrhovno sodi\u0161\u010de pojasnilo, da se \u017ertve v t. i. klicnih centrih niso samostojno odlo\u010dale za izvr\u0161evanje posameznih goljufij, temve\u010d so morale postopati po tam opredeljenih pravilih in navodilih, tj. zato, ker so bile v ravnanje prisiljene, ne pa zaradi zlitja s subordinacijskim ustrojem hudodelske zdru\u017ebe. \u00bbVztrajanje pri navedbah prito\u017ebe\u00ab glede razli\u010dnih standardov bivanja ali teze, da skupna hramba dokumentov ni nujno indic omejitev svobode, ni skladno z dispozitivnim na\u010delom pri presoji zahteve za varstvo zakonitosti, tako nedolo\u010dnih navedb pa Vrhovno sodi\u0161\u010de ne preizku\u0161a.\n\n86. Vlo\u017eniki zahteve \u00bbvztrajajo pri prito\u017ebenih navedbah\u00ab, da je sodi\u0161\u010de prve stopnje porabilo kar nekaj prostora in akademske mo\u010di (truda), da je razlo\u017eilo razlo\u010dek med zavestnim voljnim izvr\u0161evanjem kaznivih dejanj ter privolitvijo v kazniva dejanja. Te navedbe so v tolik\u0161ni meri nekonkretizirane, da jih ni mo\u010d preizkusiti.\n\n87. Zagovorniki zavra\u010dajo ugotovitev, da se je obsojenec zavedal, da tujci v klicnih centrih izvr\u0161ujejo kazniva dejanja goljufije, prav tako pa trdijo, da se ni zavedal, da z lastnimi ravnanji izvr\u0161uje kaznivo dejanje trgovine z ljudmi. Med \u00bbspornimi praksami\u00ab, ki bi jih bilo mogo\u010de razbrati iz posameznih telefonskih pogovorov, in v\u00e9denjem, da gre za trgovanje z ljudmi, je bistven razkorak. Kve\u010djemu bi lahko obsojencu, a \u0161e to zgolj ex post, o\u010ditali, da je postopal v krivdni obliki nezavestne malomarnosti; \u010de bi bili \u0161e nekoliko bolj strogi, pa bi mu lahko podtaknili o\u010ditek, da je ravnal z zavestno malomarnostjo. Nikakor ni mogel povsem dolo\u010dno vedeti, da so tujci \u017ertve, prisiljene v izvr\u0161evanje kaznivih dejanj. Zagovorniki vsebinsko nasprotujejo zaklju\u010dkom pravnomo\u010dne sodbe, da je obsojenec ravnal s krivdno obliko direktnega (obarvanega) naklepa.\n\n88. Sodi\u0161\u010de prve stopnje (to\u010dka 16 prvostopenjske sodbe) je pojasnilo razloge, zakaj je sklepalo, da je pri obravnavanem kaznivem dejanju poleg brata A. A. kot \u010dlan hudodelske zdru\u017ebe sodeloval tudi obsojeni B. B., kar je plod dokazne ocene vsebine prestre\u017eenih telefonskih pogovorov, njegovih ravnanj v kontekstu aretacije \u0160. \u0160. in drugih obrazlo\u017eeno ocenjenih dokazov, ki so pokazali, da je tudi obsojeni B. B. vedel, da \u017ertve v hi\u0161ah izvr\u0161ujejo goljufije ter pod kak\u0161nimi pogoji. Oba obsojenca sta se zavedala pomena svojega delovanja, pri \u010demer je B. B. v sodelovanje s tujci vpeljal brat A. A. Njuna vloga v hudodelski zdru\u017ebi je bila odvisna od tujcev, ki so upravljali s t. i. klicnimi centri. Tudi obsojeni B. B. je pri opravljanju storitev za tujce pridobival premo\u017eenjsko korist z izkori\u0161\u010danjem \u017ertev (to\u010dka 17 prvostopenjske sodbe), pri \u010demer je bilo iz prestre\u017eenih telefonskih pogovorov zaklju\u010diti, da je poznal tako hierarhi\u010dno strukturo zdru\u017ebe, v kateri je bil neposredno podrejen bratu A. A., kot ranljivost \u017ertev (ki so jim bili odvzeti potni listi in telefoni) zaradi slabega premo\u017eenjskega stanja v domovini. Vloga obeh bratov kot \u010dlanov zdru\u017ebe je bila odlo\u010dilna pri vzpostavljanju in delovanju t. i. klicnih centrov v Sloveniji, s svojim ravnanjem ter zasledovanjem premo\u017eenjske koristi pa je obsojeni B. B. pridobil vsaj 11.800,00 EUR protipravne premo\u017eenjske koristi, kolikor mu je bilo zase\u017eeno med izvedbo hi\u0161ne preiskave dne 18. 1. 2018, saj zase\u017eena gotovina ni mogla izvirati iz njegovih (pre)nizkih prejemkov z naslovov zaposlitve oziroma pokojninskega ter invalidskega zavarovanja. Po vsem navedenem je sodi\u0161\u010de prve stopnje (to\u010dka 18 prvostopenjske sodbe) presodilo, da je tudi obsojeni B. B. ravnal z direktnim naklepom kot stopnjo krivde, torej zavestno in hote, saj je vedel, da so \u017ertvam v klicnih centrih kr\u0161ene \u010dlovekove pravice, a so jih vsi \u010dlani hudodelske zdru\u017ebe vsak v okviru svoje vloge v zdru\u017ebi56 kljub temu izrabljali za pridobivanje premo\u017eenjske koristi ter izpolnili tako objektivne kot subjektivne znake kaznivega dejanja po petem v zvezi s prvim odstavkom 113. \u010dlena KZ-1.\n\n89. Vi\u0161je sodi\u0161\u010de je pravilno prepoznalo, da obramba z navedbami, povzetimi v to\u010dki 87 te sodbe, \u017ee v prito\u017ebenem postopku ni uveljavljala nobenega od prito\u017ebenih razlogov kr\u0161itve kazenskega zakona iz 372. \u010dlena ZKP, temve\u010d je grajala dejansko stanje, kot ga je ugotovilo sodi\u0161\u010de prve stopnje (to\u010dka 52 drugostopenjske sodbe). Vrhovno sodi\u0161\u010de zato ugotavlja, da je ponavljanje vsebinsko identi\u010dnih stali\u0161\u010d v zahtevi v nasprotju z drugim odstavkom 420. \u010dlena ZKP. Kot je \u017ee bilo povedano, ima sodba sodi\u0161\u010da prve stopnje o vpra\u0161anju obsojen\u010devega direktnega naklepa vse potrebne in razumne razloge, enako pa velja za obrazlo\u017eitev drugostopenjske sodbe (to\u010dki 53, 57), v kateri je vi\u0161je sodi\u0161\u010de presoji sodi\u0161\u010da prve stopnje pritrdilo.\n\n90. Sorodno kot zahtevi zagovornikov obsojenega A. A.57 tudi zagovorniki obsojenega B. B. izpostavljajo zapis sodi\u0161\u010da prve stopnje (to\u010dka 16 na strani 48 prvostopenjske sodbe), tj. da \u010de obsojenca (A. A. in B. B.) v zgoraj povzetih okoli\u0161\u010dinah nista nujno vedela, da se tujci v hi\u0161ah ukvarjajo s prepovedano dejavnostjo, pa je razumno sklepati, da jima je tako obna\u0161anje tujcev moralo biti vsaj sumljivo. Vrhovno sodi\u0161\u010de se v celoti sklicuje na razloge v to\u010dki 59 te sodbe, s katerimi je ocenilo, da uveljavljana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP (tj. precej\u0161nje notranje nasprotje v obrazlo\u017eitvi glede odlo\u010dilnih dejstev) ni podana. Tudi v zvezi z obsojenim B. B. je sprejemljivo naziranje vi\u0161jega sodi\u0161\u010da (to\u010dka 53 drugostopenjske sodbe), da je bilo z izjemo problematiziranega zapisa sodi\u0161\u010de prve stopnje v celotni obrazlo\u017eitvi sodbe ves \u010das konsistentno pri utemeljevanju krivdnega odnosa B. B., zato njegovi zagovorniki ne morejo uspeti.\n\n91. Kr\u0161itev po 11. to\u010dki prvega odstavka 371. \u010dlena ZKP zagovorniki prepoznavajo v obrazlo\u017eitvi odlo\u010dbe glede kazenske sankcije. Navajajo, da ta \u017ee v sodbi sodi\u0161\u010da prve stopnje ni dovolj iz\u010drpna in ne zajema pojasnila, zakaj sodi\u0161\u010de ni upo\u0161tevalo osebnih (olaj\u0161evalnih) okoli\u0161\u010din pri obsojencu. Prito\u017ebeno sodi\u0161\u010de je nevsebinsko zapisalo le to, da okoli\u0161\u010din, ki jih je obramba navedla v prito\u017ebi ter ki vplivajo na odmero kazni, ni mogo\u010de upo\u0161tevati. Zaradi nekonkretiziranosti obrazlo\u017eitve izpodbijanih sodb v tem delu je bila kr\u0161ena ustavna pravica do sodnega varstva. Vrhovno sodi\u0161\u010de ugotavlja, da je sodi\u0161\u010de prve stopnje obrazlo\u017eilo odmero kazni zapora, ki je izpostavljena v zahtevi, v to\u010dki 20 prvostopenjske sodbe. Opredelilo se je tako do obte\u017eevalnih (dalj\u0161e \u010dasovno obdobje izvr\u0161evanja kaznivega dejanja, te\u017ea kaznivega dejanja, vi\u0161ina protipravno pridobljene premo\u017eenjske koristi, \u0161tevilo \u017ertev trgovine z ljudmi) kot do olaj\u0161evalnih okoli\u0161\u010din (nekaznovanost, ni bilo kr\u0161itev pravic \u017ertev do stopnje hudega trpljenja, poni\u017eanja ali raz\u010dlove\u010denja), ki so opredeljene v prvem in drugem odstavku 49. \u010dlena KZ-1, vse v zvezi (tudi) z obsojenim B. B. Vi\u0161je sodi\u0161\u010de je tej presoji pritrdilo, pri \u010demer je relevantne razloge glede odmere kazni zapora obsojencu treba brati kot celoto (povzetek prito\u017ebenih navedb v to\u010dki 155 ter odlo\u010ditev vi\u0161jega sodi\u0161\u010da v to\u010dki 156 drugostopenjske sodbe). Prito\u017ebeno sodi\u0161\u010de je presodilo, da je bila kazen zapora ustrezno in pravi\u010dno odmerjena, ter se pridru\u017eilo vrednotenju okoli\u0161\u010din, ki jih je pri tem upo\u0161tevalo sodi\u0161\u010de prve stopnje. Izrecno se je opredelilo do (prito\u017ebeno izpostavljenih) okoli\u0161\u010din, vklju\u010dno z obsojen\u010devim zanikanjem kaznivega dejanja, njegovo skrbjo za otroka, zglednim sodelovanjem v kazenskem postopku oziroma ved\u00eanjem po kaznivem dejanju, ki pa niso vplivale na (milej\u0161o) odmero kazni. Izka\u017ee se, da imata sodbi ni\u017ejih sodi\u0161\u010d o odmeri kazni zapora obsojencu potrebne razloge,58 zato zatrjevani kr\u0161itvi ustavne oziroma procesne narave nista podani. V to\u010dki 63 te sodbe, na katero se sklicuje, pa je Vrhovno sodi\u0161\u010de \u017ee obrazlo\u017eilo, da nestrinjanje z odmero kazenske sankcije ni razlog, zaradi katerega bi bilo mogo\u010de vlo\u017eiti zahtevo za varstvo zakonitosti.\n\nK zahtevi za varstvo zakonitosti zagovornika obsojenega E. E.\n\n92. Vlo\u017enik zatrjuje, da je bila hi\u0161na preiskava na prvem naslovu, opravljena s kr\u0161itvijo ustavno in konvencijsko zagotovljenih \u010dlovekovih pravic in temeljnih svobo\u0161\u010din ter v nasprotju z zakonom, predvsem zaradi (1) neustrezno obrazlo\u017eene odredbe za hi\u0161no preiskavo in (2) neustavnega, nezakonitega ter arbitrarnega sodelovanja tujih varnostnih organov. Glede prvega o\u010ditka navaja, da je odredba Okro\u017enega sodi\u0161\u010da v Mariboru I Kpd 1842/2018-9 z dne 12. 1. 2018 pomanjkljivo obrazlo\u017eena. Sodi\u0161\u010de je to odredbo izdalo kot nujno preiskovalno dejanje (prvi odstavek 166. \u010dlena ZKP), tj. pred izdajo sklepa o preiskavi, tak\u0161na preiskovalna dejanja pa se lahko opravijo le, \u010de bi bilo z njimi nevarno odla\u0161ati. Ker veljajo za hi\u0161no preiskavo, ki se opravlja v predkazenskem postopku, enaki pogoji iz 214. in 215. \u010dlena ZKP kot za preiskavo v kasnej\u0161i fazi,59 mora odredba poleg obveznih sestavin vsebovati \u0161e konkretizirane okoli\u0161\u010dine, ki so narekovale oceno, da bi bilo z izdajo odredbe nevarno odla\u0161ati. Vlo\u017enik pogre\u0161a tudi izrecno obrazlo\u017eitev o tem, zakaj je tak na\u010din zbiranja dokazov neogibno potreben glede na drug na\u010din zbiranja dokazov, tj. sklicujo\u010d se na odlo\u010dbi Ustavnega sodi\u0161\u010da v zadevah Up-1006/1360 ter U-I-115/14, Up-218/14.61 Pri tem prezre, da je Ustavno sodi\u0161\u010de v prvi zadevi obravnavalo pogoj utemeljitve oziroma ugotovitve neogibne potrebnosti uporabe prikritih preiskovalnih ukrepov iz prvega odstavka 152. \u010dlena ZKP (ne hi\u0161ne preiskave) v razmerju do zbiranja dokazov na drug na\u010din oziroma uporabe ostalih milej\u0161ih ukrepov (t. i. na\u010delo subsidiarnosti \u2013 4. to\u010dka prvega odstavka 152. \u010dlena ZKP). V drugi zadevi je utemeljitev nujnosti posega v zasebnost v odredbi za hi\u0161no preiskavo vezalo na situacije preiskav odvetni\u0161kih pisarn, pri \u010demer je v odvetni\u0161ki zasebnosti prepoznalo posebno ustavnopravno te\u017eo oziroma predmet posebnega varstva, za kar pa v predmetni zadevi ne gre.62\n\n93. Nobenega dvoma ni, da sme preiskovalni sodnik na podlagi prvega odstavka 166. \u010dlena ZKP odrediti hi\u0161no preiskavo kot posamezno (nujno) preiskovalno dejanje z namenom zavarovanja dokazov v predkazenskem postopku, pri \u010demer mora iti za dejanje, ki bi ga bilo nevarno odla\u0161ati, kar ponazarja obstoj nevarnosti, da tega preiskovalnega dejanja kasneje med kazenskim postopkom ne bo (ve\u010d) mogo\u010de izvesti.63 Cilj hi\u0161ne preiskave je prijetje osumljenca oziroma zbiranje materialnih dokazov. \u017de iz narave hi\u0161ne preiskave izhaja, da je njen cilj mogo\u010de dose\u010di le, \u010de osumljeni za preiskavo ne izve pred izvedbo,64 je pa pojem nevarnosti odla\u0161anja treba razlagati ozko.65 Zagovorniku ne gre oporekati v delu, da mora odredba za hi\u0161no preiskavo, ki je nujno preiskovalno dejanje, vsebovati konkret(izira)ne okoli\u0161\u010dine, ki so narekovale oceno, da bi bilo z izdajo odredbe nevarno odla\u0161ati, ker ciljev preiskave sicer ne bo mogo\u010de dose\u010di.66 Ne dr\u017ei pa, da problematizirana odredba obrazlo\u017eitve v tej smeri ne vsebuje.\n\n94. Sodi\u0161\u010de prve stopnje je predlog zagovornika obsojenega E. E. za izlo\u010ditev vseh dokazov, pridobljenih 18. 1. 2018 med hi\u0161no preiskavo na prvem naslovu, in vseh dokazov, pridobljenih na njihovi podlagi, ki ga je utemeljeval z enakimi razlogi kot zdaj v zahtevi za varstvo zakonitosti, zavrnilo s sklepom X K 1842/2018-1596 z dne 9. 1. 2019. V to\u010dki 6 obrazlo\u017eitve sklepa je navedlo, da iz odredbe preiskovalne sodnice I Kpd 1842/2018-9 z dne 12. 1. 2018 dolo\u010dno izhaja, da se bo hi\u0161na preiskava na podlagi \u010detrtega odstavka 215. \u010dlena ZKP opravila brez predhodne izro\u010ditve odredbe in z nepri\u010dakovanim (nasilnim) vstopom (to\u010dka I odredbe) ter brez poprej\u0161nje zahteve za izro\u010ditev stvari (to\u010dka III odredbe). Glede na te\u017eo o\u010ditanih kaznivih dejanj je obstajala velika verjetnost, da osumljeni na poziv policistov ne bodo odprli vrat oziroma bodo v soo\u010denju s policisti dokaze, ki jih hranijo v svojih prostorih, preden bodo odprli vrata, uni\u010dili in je zaradi velike nevarnosti uni\u010denja dokazov, ki so potrebni za uspe\u0161no izvedbo postopka, nujno potrebno, da se preiskava opravi takoj in nepri\u010dakovano ter se s tem zavarujejo predmeti, ki bodo slu\u017eili kot dokaz v nadaljnjem postopku. Prav tako iz to\u010dke IV odredbe izhaja, da se skladno s petim odstavkom 215. \u010dlena ZKP dovoli opravljanje hi\u0161ne preiskave v no\u010dnem \u010dasu, saj obstaja mo\u017enost, da bi bili zaradi odla\u0161anja uni\u010deni sledovi kaznivega dejanja oziroma predmeti, pomembni za kazenski postopek. Izrek odredbe v tem delu dopolnjuje obrazlo\u017eitev v to\u010dkah 7 \u2013 10, ki naslavlja povzete operativno-takti\u010dne ter logisti\u010dne okoli\u0161\u010dine. Sodi\u0161\u010de prve stopnje je v sklepu o zavrnitvi predloga za izlo\u010ditev dokazov pojasnilo \u0161e, da iz obrazlo\u017eitve odredbe na ve\u010d mestih (primeroma str. 24, 34 ter 70 \u2013 71) izhaja, kateri podatki, zbrani v predkazenskem postopku, izkazujejo verjetnost skrivanja dokazov, saj je prikrivanje kriminalne dejavnosti (popolna izoliranost t. i. klicnih centrov in njihove selitve, da bi se na ta na\u010din ote\u017eilo odkrivanje ter preiskovanje kaznivih dejanj) prav modus operandi \u010dlanov hudodelske zdru\u017ebe. Posledi\u010dno je zaklju\u010dilo, da je iz odredbe razvidna utemeljitev nevarnosti odla\u0161anja s hi\u0161no preiskavo, o nezakonitosti odredbe oziroma hi\u0161ne preiskave, ki je bila opravljena na njeni podlagi, pa ni mogo\u010de govoriti. Tak\u0161ni presoji sodi\u0161\u010da prve stopnje je vi\u0161je sodi\u0161\u010de naprej pritrdilo v sklepu V Kp 1842/2018-1689 z dne 26. 2. 2019, s katerim je zavrnilo prito\u017ebi zoper sklep X K 1842/2018-1596, nato pa \u0161e v sodbi, izpodbijani z zahtevo za varstvo zakonitosti (to\u010dka 138 drugostopenjske sodbe).\n\n95. Vrhovno sodi\u0161\u010de sprejema stali\u0161\u010di sodi\u0161\u010d, da je v tem primeru izdana odredba za hi\u0161no preiskavo v celoti izpolnila (ustavno)sodne kriterije obrazlo\u017eenosti odredb, s katerimi se posega v \u010dlovekove pravice.67 Vlo\u017enik v zahtevi zatrjuje le odsotnost obrazlo\u017eitve nevarnosti odla\u0161anja s hi\u0161no preiskavo. Temu pa ni mogo\u010de pritrditi. V odredbi argumentirana izogibajo\u010da fluidnost \u010dlanov kriminalne zdru\u017ebe, ki je upravljala s klicnimi centri, ne pomeni ni\u010d drugega kot utemeljitev nevarnosti, da hi\u0161ne preiskave, \u010de ne bi bila opravljena takoj in nepri\u010dakovano, v nadaljevanju kazenskega postopka ne bi bilo mo\u010d uspe\u0161no opraviti. Tehtnim razlogom sodi\u0161\u010d prve ter druge stopnje zato Vrhovnemu sodi\u0161\u010du ni treba dodajati ni\u010d bistvenega.\n\n96. Zagovornik nadalje navaja, da je sodi\u0161\u010de tujim varnostnim organom, natan\u010dneje policistom Tajvana in Ljudske republike Kitajske, brez zakonske podlage dovolilo navzo\u010dnost ter sodelovanje pri izvr\u0161itvi odredbe o hi\u0161ni preiskavi, s \u010dimer jim je podelilo pooblastila, ki jih imajo le varnostni organi Republike Slovenije oziroma pod zakonsko opredeljenimi pogoji organi drugih \u010dlanic EU, ne pa tretjih dr\u017eav. Na tak\u0161en na\u010din je kr\u0161ilo suverenost in ozemeljsko celovitost RS, osumljence pa v nasprotju z na\u010deloma pravne dr\u017eave iz 2. \u010dlena Ustave ter enakega varstva pravic iz 22. \u010dlena Ustave izpostavilo arbitrarnemu postopanju. Tuji varnostni organi so imeli klju\u010dno vlogo pri izvedbi hi\u0161ne preiskave, saj naj bi prav pripadniki slednjih hitreje identificirali najdene posameznike in razmejili, pri katerih gre za \u017ertve ter pri katerih za osumljence. Preiskovali so prostore, opravljali razgovore z ljudmi, jim omejevali gibanje, dolo\u010dali, komu naj bi pripadala posamezna \u00bbdelovi\u0161\u010da\u00ab, stvari in sobe, ter opredeljevali, kdo naj bi v hi\u0161i opravljal kak\u0161no vlogo. Vlo\u017enik s sklicevanjem na odlo\u010dbo Ustavnega sodi\u0161\u010da v zadevi U-I-28/16,68 kjer je Ustavno presojalo ustavnost 37.a \u010dlena Zakona o obrambi, trdi, da pomenijo pooblastila represivnih organov mo\u010dan poseg v \u010dlovekove pravice posameznika in morajo temeljiti v posebej natan\u010dni ureditvi z jasnimi ter podrobnimi pravili, medtem ko je bilo ravnanje preiskovalne sodnice v tem pogledu samovoljno. Prvostopenjsko sodi\u0161\u010de je sodelovanje tajvanskih in kitajskih organov nepravilno opredelilo kot mednarodno pravno pomo\u010d po tretjem odstavku 515. \u010dlena ZKP, saj se ta nana\u0161a na opravljanje uradnih dejanj zapro\u0161ene dr\u017eave na njenem ozemlju. Republika Kitajska (Tajvan), katere policisti so sodelovali pri hi\u0161ni preiskavi, ni podpisnica Konvencije Zdru\u017eenih narodov proti mednarodnemu organiziranemu kriminalu, ki jo sodi\u0161\u010de vidi kot mednarodno pogodbo v smislu tretjega odstavka 515. \u010dlena ZKP, temve\u010d je podpisnica te konvencije izklju\u010dno Ljudska republika Kitajska.\n\n97. Iz odredbe I Kpd 1842/2018-9 izhaja, da je sodi\u0161\u010de na podlagi tretjega odstavka 172. \u010dlena ZKP izvr\u0161itev odredbe prepustilo preiskovalcem in delavcem policije, ob navzo\u010dnosti in sodelovanju policistov policijskih enot pod okriljem Tajpeja in Pekinga \u2013 Kitajska ter predstavnikov Europola, vse pod vodstvom slovenske policije (to\u010dki II \u2013 III izreka). Glede na dejstvo, da hudodelska zdru\u017eba deluje v klicnih centrih, v katerih se mudijo tajvanski in kitajski dr\u017eavljani, ki ne govorijo slovensko, prav tako pa bodo dokazi, za katere je utemeljeno pri\u010dakovati, da bodo najdeni, v tajvanskem in kitajskem jeziku, je za uspe\u0161no izvedbo hi\u0161ne preiskave treba zagotoviti dolo\u010deno \u0161tevilo tajvanskih in kitajskih predstavnikov policijskih enot, ki so seznanjeni s problematiko. Iz dotlej zbranih podatkov je bilo razvidno, da se v klicnih centrih praviloma komunicira v tajvanskem jeziku, medtem ko se telefonske goljufije izvajajo v kitajskem jeziku. Hkrati bo s pomo\u010djo pripadnikov policijskih enot pod okriljem Tajpeja in Pekinga mogo\u010de hitreje identificirati ob hi\u0161ni preiskavi najdene posameznike ter razlo\u010diti, pri katerih izmed njih gre za \u017ertve kaznivih dejanj, pri katerih pa za osumljene. Predstavniki Europola pa bodo pomagali koordinirati izvajanje hi\u0161ne preiskave v okvirih svojih pristojnosti, saj gre v danem primeru za mednarodno kriminalno zdru\u017ebo (to\u010dka 6 obrazlo\u017eitve).\n\n98. Po izdaji odredbe za hi\u0161no preiskavo, katere izvr\u0161itev preiskovani sodnik prepusti policiji, ima policija nalog za opravo preiskovalnega dejanja in je dol\u017ena ravnati po odredbi sodi\u0161\u010da.69 Iz zapisnika o hi\u0161ni preiskavi z dne 18. 1. 2018 na prvem naslovu (list. \u0161t. 4890 \u2013 4901) izhaja, da je preiskavo opravilo 11 slovenskih policistov, sodelujo\u010di zunanji izvajalci pa so bili poleg prevajalke \u0161e trije tuji policisti s Tajvana (to\u010dka III/d), ne pa iz Ljudske republike Kitajske70 ali iz Europola. Z vsako osebo, izsledeno v stanovanjski hi\u0161i, je bil prvi informativni razgovor opravljen s pomo\u010djo prevajalke ter tajvanskega policista (to\u010dka IV/7).\n\n99. Sodi\u0161\u010de prve stopnje (to\u010dka 8 sklepa X K 1842/2018-1596) se je pri utemeljitvi pravne podlage za problematizirano mednarodno pravno pomo\u010d sklicevalo na tretji odstavek 515. \u010dlena ZKP, ki omogo\u010da neposredno kazenskopravno pomo\u010d med doma\u010dimi in tujimi organi, ki sodelujejo v predkazenskem postopku, \u010de tako dolo\u010da mednarodna pogodba. Tak\u0161na pogodba je Konvencija Zdru\u017eenih narodov proti mednarodnemu organiziranemu kriminalu, ki pri obravnavanju kaznivega dejanja trgovine z ljudmi v hudodelski zdru\u017ebi z mednarodnim elementom v 18. \u010dlenu dolo\u010da, da si dr\u017eave pogodbenice v najve\u010dji meri zagotavljajo medsebojno pravno pomo\u010d pri preiskavah (zbiranju dokazov), kazenskemu pregonu in sodnih postopkih ter si vzajemno pomagajo. Po stali\u0161\u010du vi\u0161jega sodi\u0161\u010da ni nerazumljivo, da podpisnica konvencije ni Republika Kitajska, tj. Tajvan, ki ni mednarodno priznana samostojna in suverena dr\u017eava, temve\u010d Ljudska republika Kitajska, pod katero Tajvan sodi (to\u010dka 140 izpodbijane drugostopenjske sodbe).71 Nere\u0161ena politi\u010dna vpra\u0161anja med omenjenima entitetama nimajo relevantnega vpliva na ugotovitev, da predstavnikom tujih varnostnih organov ni bilo podeljeno nobeno policijsko pooblastilo na obmo\u010dju Republike Slovenije, saj je bilo \u017ee v odredbi preiskovalne sodnice jasno navedeno, da bodo hi\u0161no preiskavo vodili pripadniki slovenske policije, tuji policisti pa bodo pri tem le sodelovali iz razlogov, podanih v to\u010dki 6 obrazlo\u017eitve odredbe. Vodja preiskave \u017d. \u017d. je izpovedal (list. \u0161t. 7831 \u2013 7832, 11915 \u2013 11919), da tajvanski policisti niso imeli nobene vloge pri opredeljevanju oseb kot \u017ertev ali storilcev, temve\u010d so jih uporabili kot prevajalce, kar izhaja tudi iz izpovedb pri\u010d A. B. in A. C. ter zagovora obsojenca C. C. (to\u010dka 9 prvostopenjske sodbe). Slovenski policisti so odlo\u010dali tudi, komu (ne) bo odvzeta prostost. Tajvanski kolegi so po navodilih slovenskih prevajali vpra\u0161anja in odgovore, sicer pa niso komunicirali z osebami. \u017de prvostopenjsko sodi\u0161\u010de je obrazlo\u017eilo (to\u010dka 8 sklepa X K 1842/2018-1596), da druga\u010dne trditve obrambe niso bile potrjene z nobenim spisovnim podatkom. Tak\u0161nim razlogom je vi\u0161je sodi\u0161\u010de pritrdilo v sklepu V Kp 1842/2018-1689 (to\u010dka 6 obrazlo\u017eitve) ter v izpodbijani drugostopenjski sodbi (to\u010dki 141, 143), sprejema pa jih tudi Vrhovno sodi\u0161\u010de.\n\n100. Z operativnim sodelovanjem tajvanskih policistov pri hi\u0161ni preiskavi, ki so jo vodili slovenski policisti, tajvanski pa so opravljali vlogo prevajalcev iz kitajskega prek angle\u0161kega v slovenski jezik ter obratno, ni podan noben razlog iz 219. \u010dlena ali drugega odstavka 18. \u010dlena ZKP, ki bi kazal na nezakonitost ali protiustavnost preiskave. Vpra\u0161anje zakonske podlage za navzo\u010dnost tajvanskih policistov, ki so bili za sodelovanje iz razumnih (ne samovoljnih) razlogov poobla\u0161\u010deni z odredbo preiskovalne sodnice, nima vpliva na zakonitost preiskave, \u0161e manj na zakonitost pravnomo\u010dne sodbe. Tajvanski policisti pa niso izvr\u0161evali (suverenih) pooblastil slovenske policije, saj iz dejanskih ugotovitev pravnomo\u010dne sodbe izhaja, da niso imeli \u00bbklju\u010dne vloge\u00ab, temve\u010d le funkcijo prevajalcev, kar pa nima z izvr\u0161evanjem represivnih pooblastil ni\u010desar opraviti. Izvajanja vlo\u017enika na strani 23 zahteve, da so tajvanski policisti \u00bbpo vsej verjetnosti\u00ab odlo\u010dilno prispevali k arbitrarni opredelitvi osumljencev, iz izpovedb \u00bbposameznih domnevnih \u017ertev\u00ab pa je \u00bbmo\u010d sklepati\u00ab, da so imeli policijske naloge, so prvenstveno nesubstancirana, sicer pa izpodbijajo dejanske ugotovitve v pravnomo\u010dni sodbi (drugi odstavek 420. \u010dlena ZKP), ki nasprotujejo trditvam zagovornika, da vloge tujih policistov ni mogo\u010de preveriti. Kako so bili slednji oble\u010deni in ozna\u010deni, je nerelevantno; sorodno nerelevantno za presojo zakonitosti hi\u0161ne preiskave pa je tudi problematiziranje uradnega zaznamka z dne 14. 12. 2017.\n\n101. Z odredbo I Kpd 1842/2018-9 z dne 12. 1. 2018 je preiskovalna sodnica zaradi operativno-takti\u010dnih in logisti\u010dnih razlogov dovolila, da se hi\u0161na preiskava video dokumentira (to\u010dka V izreka). Vlo\u017enik v zahtevi zatrjuje, da policija ni sledila jasnemu navodilu, temve\u010d je posnela le stanje neposredno po vdoru v hi\u0161o na prvem naslovu, in vklenitvi stanovalcev, ne pa klju\u010dnih delov preiskave, kot je razlo\u010devanje \u017ertev od storilcev ter ugotavljanje delovnih mest. Vrhovno sodi\u0161\u010de sprejema razloge ni\u017ejih sodi\u0161\u010d (to\u010dka 9 sklepa X K 1842/2018-1596, to\u010dka 142 drugostopenjske sodbe), da je odredba za hi\u0161no preiskavo video dokumentiranje dovoljevala, ne pa policije k temu zavezovala, zlasti ne za celoten \u010das preiskave, ki se je izvajala skoraj 20 ur. Pa tudi, \u010de policisti v tem delu ne bi sledili odredbi, \u0161e ne gre za okoli\u0161\u010dino, ki bi preiskavi dodala made\u017e nezakonitosti. Razmere v hi\u0161i so bile predmet obse\u017enega dokaznega postopka, pri \u010demer pa ne gre za vpra\u0161anje (ne)zakonitosti hi\u0161ne preiskave, marve\u010d za vidike ugotavljanja dejanskega stanja.\n\n102. Prav tako ustrezni so razlogi ni\u017ejih sodi\u0161\u010d (to\u010dka 10 sklepa X K 1842/2018-1596, to\u010dka 10 sklepa V Kp 1842/2018-1689, to\u010dka 144 drugostopenjske sodbe), da ob navedbi v to\u010dki I odredbe I Kpd 1842/2018-9, da hi\u0161o na prvem naslovu poleg znanih uporabljajo tudi neznani osumljenci, za zakonitost same odredbe nima pomena dejstvo, \u010de obsojeni E. E. pred izdajo odredbe \u0161e ni bil med znanimi osumljenci, temve\u010d je to postal v teku hi\u0161ne preiskave (list. \u0161t. 4892). Vrhovno sodi\u0161\u010de je \u017ee judiciralo,72 da je za presojo zakonitosti odredbe o hi\u0161ni preiskavi relevantno vpra\u0161anje, ali so bili v \u010dasu njene izdaje za to podani zakonsko dolo\u010deni pogoji, ne glede na to, da se je sum na sedaj obsojenega E. E. usmeril \u0161ele med izvajanjem hi\u0161ne preiskave. Katere so bile tiste okoli\u0161\u010dine, na podlagi katerih so policisti glede na bivanjske in delovne razmere ter dostop do osebnih predmetov v klicnem centru lo\u010devali osumljence od \u017ertev, je sodi\u0161\u010de prve stopnje ugotavljalo v dokaznem postopku, v to\u010dki 129 te sodbe pa se o klju\u010dnih okoli\u0161\u010dinah izre\u010de tudi Vrhovno sodi\u0161\u010de. \u010ce o informativnih razgovorih z ljudmi v hi\u0161i in povezovanju slednjih z delovnimi postajami niso bili sestavljeni posebni uradni zaznamki (ki niso dokaz v kazenskem postopku), \u0161e to ne pomeni, da teh okoli\u0161\u010din ni bilo mo\u010d preveriti z drugimi dokazi, prvenstveno izpovedbami pri\u010d (kriminalistov) A. D., \u017d. \u017d., A. E. ter A. F. O nepo\u0161tenosti postopka zaradi tega ni mogo\u010de govoriti. Z izvajanji v delu zahteve, da so navedbe policije o na\u010dinu opredeljevanja storilcev neverodostojne, nelogi\u010dne in nasprotne listinski dokumentaciji ter izpovedbam pri\u010d, zagovornik le pav\u0161alno izpodbija ugotovljeno dejansko stanje, kar velja tudi za selektivno navajanje nekaterih izsekov izpovedb pri\u010d A. G. in A. H., ki naj bi kazale na arbitrarno postopanje policistov.\n\n103. Glede navedb zahteve, da pri \u00bbopredelitvi storilcev\u00ab o\u010ditno nista bili navzo\u010di obe solemnitetni pri\u010di, natan\u010dneje A. G., ki je zasli\u0161ana kot pri\u010da izpovedala, da pri opredelitvi posameznikov kot osumljencev oziroma \u017ertev ni bila prisotna, so pravilni razlogi vi\u0161jega sodi\u0161\u010da (to\u010dka 145 drugostopenjske sodbe), da pri\u010da ne more nadzorovati miselnega procesa policistov oziroma njihovega sklepanja, na katere posameznike, vklju\u010dno s sedaj obsojenim E. E., se je takrat osredoto\u010dil sum, da gre za storilce kaznivega dejanja trgovine z ljudmi, ne \u017ertve. Vloga t. i. solemnitetnih pri\u010d pri hi\u0161ni preiskavi (tretji odstavek 216. \u010dlena ZKP) je nadzorovanje preiskave. Njihova navzo\u010dnost zagotavlja, da se hi\u0161na preiskava ter zaseg predmetov, ki so v zvezi z namenom preiskave, opravita zakonito. Zato morata biti pri\u010di navzo\u010di ves \u010das hi\u0161ne preiskave, preiskava pa mora biti izvedena tako, da je pri\u010dama dejansko omogo\u010den stalen nadzor nad delom policistov.73 V izvajanjih zahteve ni mo\u010d prepoznati trditev, da v danem primeru policisti ne bi sledili jamstvom tretjega odstavka 216. \u010dlena ZKP, kar bi se prelilo v dokazno prepoved po 219. \u010dlenu ZKP, zato prizadevanjem v tej smeri ni priznati uspeha.\n\n104. Z navedbami, da se je v hi\u0161i na prvem naslovu v celotnem obdobju od 15. 12. 2017 do 18. 1. 2018 nahajala snemalna naprava, to\u017eilstvo pa iz tega obdobja ni predstavilo niti enega posnetka, ki bi kazal na trgovino z ljudmi ali kakr\u0161no koli \u00bbposebno vlogo\u00ab obsojenega E. E., vlo\u017enik ne utemeljuje nobenega od razlogov, zaradi katerih je dopustno vlo\u017eiti zahtevo za varstvo zakonitosti; pri tem kve\u010djemu nakazuje nedovoljen razlog zmotne ugotovitve dejanskega stanja. O hipoteti\u010dnih ugibanjih glede (neobstoje\u010dih) dokazov, ki naj bi bili nezakoniti zaradi neprepre\u010ditve nadaljnjega izvr\u0161evanja kaznivega dejanja trgovine z ljudmi, pa se Vrhovnemu sodi\u0161\u010du ni treba izre\u010di zaradi brezpredmetnosti, kot se je tehtno opredelilo \u017ee vi\u0161je sodi\u0161\u010de (to\u010dka 146 drugostopenjske sodbe).\n\n105. V to\u010dki IV/a zahteve, naslovljeni \u00bbpreiskava ni bila nikoli veljavno zaklju\u010dena\u00ab, vlo\u017enik problematizira postopanje preiskovalne sodnice, ki dokaznega predloga obrambe za zasli\u0161anje (nedefiniranih) \u00bbrazbremenilnih pri\u010d\u00ab z dne 12. 7. 2018 ni predlo\u017eila v odlo\u010ditev zunajobravnavnemu senatu v smislu prvega odstavka 177. \u010dlena ZKP, medtem ko je to\u017eilstvo navedenega dne, ko je zagovornik prejel sklep senata o zavrnitvi prito\u017ebe zoper sklep o preiskavi, \u017ee vlo\u017eilo obto\u017enico, s \u010dimer je bilo obrambi v preiskavi onemogo\u010deno, da bi se utemeljen sum ovrgel \u017ee pred vlo\u017eitvijo obto\u017enice, ob vlo\u017eitvi ugovora zoper obto\u017enico pa je bilo \u00bbveliko te\u017eje\u00ab izpodbijati obstoj utemeljenega suma.\n\n106. V to\u010dki IV/b zahteve vlo\u017enik navaja, da preiskovalna sodnica pred izdajo sklepa o preiskavi z dne 18. 6. 2018 ni zasli\u0161ala obsojenih, vklju\u010dno s E. E., saj so bili zasli\u0161ani po drugem preiskovalnem sodniku, kar je \u00bbsporno\u00ab z vidika pravice do po\u0161tenega postopka in na\u010dela neposrednosti ter pravice do naravnega (zakonitega) sodnika. Prav tako je preiskovalna sodnica pri izdaji sklepa o uvedbi preiskave grobo kr\u0161ila pravico do nepristranskega sojenja, saj je obse\u017een sklep o preiskavi izdala vsega tri dni po zasli\u0161anju treh obsojencev, kar ka\u017ee na to, da se z njihovimi zagovori ni resno ukvarjala, povzetke zagovorov pa je zgolj vstavila v \u017ee vnaprej pripravljen sklep o preiskavi. Zagovornik problematizira tudi ravnanje preiskovalne sodnice, ki zahteve obrambe za izlo\u010ditev ni posredovala v odlo\u010danje predsednici sodi\u0161\u010da, temve\u010d jo je zavrgla sama, tj. sklicujo\u010d se na dolo\u010dbo petega odstavka 42. \u010dlena ZKP, \u010de\u0161 da je bila vlo\u017eena z namenom zavla\u010devanja postopka.\n\n107. Na navedbe v obeh sklopih je obrambi odgovorilo vi\u0161je sodi\u0161\u010de (to\u010dke 124 \u2013 128 v zvezi s to\u010dkama 89 \u2013 90 drugostopenjske sodbe), glede vpra\u0161anja \u00bbne/veljavnega zaklju\u010dka preiskave\u00ab pa se je v fazi odlo\u010danja o zahtevah za varstvo zakonitosti zoper pravnomo\u010dni sklep o podalj\u0161anju pripora po vlo\u017eitvi obto\u017enice opredelilo tudi Vrhovno sodi\u0161\u010de.74 Na tem mestu Vrhovno sodi\u0161\u010de, kot \u017ee v to\u010dki 6 te sodbe, znova poudarja, da je zahtevo za varstvo zakonitosti mogo\u010de vlo\u017eiti zgolj zaradi taksativno dolo\u010denih razlogov iz 1. do 3. to\u010dke prvega odstavka 420. \u010dlena ZKP, pri \u010demer domnevnih kr\u0161itev, ki jih nakazuje zagovornik, ni najti med bistvenimi kr\u0161itvami dolo\u010db kazenskega postopka po 2. to\u010dki prvega odstavka 420. \u010dlena ZKP v zvezi s prvim odstavkom 371. \u010dlena ZKP, \u0161e toliko manj med kr\u0161itvami kazenskega zakona po 1. to\u010dki prvega odstavka 420. \u010dlena ZKP, medtem ko je druge kr\u0161itve dolo\u010db kazenskega postopka po 3. to\u010dki prvega odstavka 420. \u010dlena ZKP mogo\u010de uveljavljati le, \u010de so te kr\u0161itve vplivale na zakonitost sodne odlo\u010dbe, tj. pravnomo\u010dne sodbe, ki se izpodbija z zahtevo za varstvo zakonitosti.75 V takih primerih bi moral vlo\u017enik zahteve tako (obrazlo\u017eeno) zatrjevati kot izkazati vpliv kr\u0161itev na zakonitost sodbe, \u010desar ni storil. Pav\u0161alna trditev v to\u010dki IV/a zahteve, da \u00bbpostopek kot celota ni po\u0161ten\u00ab, ne ustreza kriteriju dolo\u010dne pojasnjenosti.76 Zato zado\u0161\u010da odgovor, da je kr\u0161itve iz 3. to\u010dke prvega odstavka 420. \u010dlena ZKP, \u010de bi bile sploh podane, izvirale pa naj bi iz faze preiskave, mo\u010d odpraviti na glavni obravnavi.77 V tej fazi pravica obrambe predlagati zasli\u0161anje razbremenilnih pri\u010d ni pogojena s procesnim dogajanjem v preiskavi, predmet presoje v postopku z zahtevami za varstvo zakonitosti pa nista obto\u017enica ali sklep o preiskavi, temve\u010d sodba, ki jo je izrekel sode\u010di senat, ne preiskovalna sodnica. Izvajanja zahteve se v teh delih zato ka\u017eejo kot brezpredmetna.\n\n108. Vsebinsko presojo pa terjajo navedbe zahteve v smeri zatrjevanja kr\u0161itve pravice do nepristranskega sojenja na glavni obravnavi. Vlo\u017enik ugotavlja, da je bila v tej zadevi vlo\u017eena obto\u017enica zoper ve\u010d obto\u017eencev, med drugim tudi zoper P. P., ki je na naroku za glavno obravnavo 11. 6. 2019 krivdo priznal. Sode\u010di senat je na istem naroku priznanje krivde sprejel, nakar je v identi\u010dni sestavi kot v tem postopku v izlo\u010denem postopku s sodbo X K 29700/2019 z dne 11. 6. 2019 P. P. spoznal za krivega kaznivega dejanja po petem v zvezi s prvim odstavkom 113. \u010dlena KZ-1. Iz izreka sodbe X K 29700/2019 je vidno, da je senat na ve\u010d mestih presojal domnevno ravnanje drugih obto\u017eencev, tudi E. E., vseh kot \u010dlanov (iste) hudodelske zdru\u017ebe, pri \u010demer se enaki o\u010ditki E. E., kot izhajajo iz izreka izpodbijane sodbe, pojavljajo v izreku sodbe zoper P. P. V izreku izpodbijane sodbe se navaja, da so obsojenci delovali skupaj s P. P., pri tem pa se sodi\u0161\u010de izrecno sklicuje na sodbo Okro\u017enega sodi\u0161\u010da v Mariboru, opr. \u0161t. X K 29700/2019 z dne 11. 6. 2019, s katero je bil P. P. \u017ee pravnomo\u010dno obsojen. V obrazlo\u017eitve sodbe X K 29700/2019 je sodi\u0161\u010de navedlo, da je sprejelo priznanje krivde po 285.c \u010dlenu v zvezi s 330. \u010dlenom ZKP, priznanje pa je bilo med drugim podprto z izpovedbami pri\u010d in listinskimi dokazi v spisu. Zaradi tak\u0161nih stali\u0161\u010d pa je v predmetni zadevi \u00bbnaru\u0161en\u00ab videz nepristranskega sojenja v smislu 23. \u010dlena Ustave ter 6. \u010dlena EK\u010cP. Opis dejanja v izreku sodbe X K 29700/2019, ki se nana\u0161a na obsojenega E. E., ni napisan v pogojniku, temve\u010d v trdilni obliki, sodi\u0161\u010de pa iz opisa ni izpustilo tistih delov o\u010ditka, ki so se nana\u0161ali izklju\u010dno na druge takrat \u0161e soobto\u017eene. S sprejemom priznanja krivde P. P. se je dokon\u010dno opredelilo do ravnanj drugih obto\u017eenih, pri \u010demer nikjer ni navedlo, da ravnanja drugih soobto\u017eencev niso bila presojana. Priznanje krivde je sodi\u0161\u010de sprejelo po osmih narokih za glavno obravnavo in izvedbi \u0161tevilnih dokazov, s \u010dimer se je vnaprej opredelilo do rezultatov dokaznega postopka. Pri uresni\u010devanju pravice do nepristranskega sojenja kot bistvenega elementa po\u0161tenega postopka iz 22., 23. in 29. \u010dlena Ustave ter 6. \u010dlena EK\u010cP pa ne smejo biti podane okoli\u0161\u010dine, ki bi vzbujale dvom v nepristranskost sojenja oziroma zaradi katerih bi bil okrnjen \u017ee sam videz nepristranskega sojenja. Dejstvo, da je sode\u010di senat predhodno sodil soobto\u017eencem iz enotnega kazenskega postopka, samo po sebi res ne pomeni razloga za dvom o nepristranskosti sodnika v poznej\u0161em kazenskem postopku, vendar je treba v tak\u0161nih primerih posebej pazljivo presoditi, ali so glede na okoli\u0161\u010dine konkretnega primera dvomi o nepristranskosti sodnika utemeljeni. Z objektivnega vidika nepristranskosti so sporna zlasti naknadna sojenja \u010dlanom kriminalnih zdru\u017eb, ko so drugi \u010dlani zdru\u017ebe \u017ee obsojeni pred sodi\u0161\u010dem z vsaj delno isto sestavo, tj. predvsem zaradi tesne povezanosti ravnanj in prispevkov posameznih \u010dlanov hudodelskih zdru\u017eb k izvr\u0161evanju kaznivih dejanj in samemu delovanju zdru\u017ebe. Sode\u010di senat je s sprejemom priznanja P. P. ter s stali\u0161\u010di iz sodbe X K 29700/2019 prejudiciral odlo\u010ditev v predmetni zadevi, pri \u010demer se je izrecno skliceval tudi na \u00bbizpovedbe pri\u010d\u00ab. Ni pri\u010dakovati, da bo senat v nadaljnjem dokaznem postopku, v katerem bo presojal isti histori\u010dni dogodek, tako dovzeten za razbremenilne dokaze kot pred priznanjem krivde soobto\u017eenca; nasprotno \u2013 sode\u010di senat se je \u017ee vnaprej opredelil tako do ravnanj obsojenega E. E. kot do o\u010ditanih dogodkov kot celote.\n\n109. Ob presoji navedb v zahtevi, ki so po vsebini usmerjene v uveljavljanje kr\u0161itve po 6. to\u010dki prvega odstavka 39. \u010dlena ZKP, Vrhovno sodi\u0161\u010de ugotavlja, da sodba X K 29700/2019 z dne 11. 6. 2019, s katero je sodi\u0161\u010de na podlagi sprejetega priznanja krivde obsojenega P. P. spoznalo za krivega kaznivega dejanja po petem v zvezi s prvim odstavkom 113. \u010dlena KZ-1, ne vsebuje obrazlo\u017eitve izreka o krivdi (\u0161esti odstavek 285.\u010d \u010dlena ZKP). V to\u010dki 2 sodbe se je sodi\u0161\u010de opredelilo, da je priznanje krivde sprejelo, saj je presodilo, da je obsojenec razumel naravo in posledice danega priznanja, da je bilo priznanje podano prostovoljno, da je bilo jasno in popolno ter podprto tudi z izpovedbami pri\u010d in listinskimi dokazi v sodnem spisu. Dokazni postopek je izvedlo le glede okoli\u0161\u010din, ki so pomembne za izrek kazenske sankcije, v ta namen pa je prebralo zapisnik o hi\u0161ni preiskavi z dne 18. 1. 2018 ter izpisek iz kazenske evidence obsojenca. Obrazlo\u017eilo je odlo\u010dbe o kazenskih sankcijah, odvzemu predmetov in stro\u0161kih postopka (to\u010dki 3 ter 4). Opis dejanja v izreku sodbe X K 29700/2019 vklju\u010duje obto\u017ebene o\u010ditke zoper druge soobto\u017eence, vklju\u010dno s sedaj tudi \u017ee obsojenim E. E., pri \u010demer se krivdorek sodbe X K 29700/2019 nana\u0161a le na P. P. V tej zadevi izpodbijano sodbo je izrekel senat sodi\u0161\u010da prve stopnje v enaki sestavi.\n\n110. V optiki ustaljenih meril za presojo kr\u0161itve pravice do nepristranskega sodnika78 pri polo\u017eajih, ko v kazenskem postopku sodi isti sodnik (senat) kot zoper druge soudele\u017eence v \u017ee kon\u010danem postopku, je treba upo\u0161tevati naslednja izhodi\u0161\u010da: (1) okoli\u0161\u010dina, da je sodnik predhodno sodil soobdol\u017eencem iz pred tem enotnega kazenskega postopka, sama po sebi ne pomeni zadostnega razloga za dvom o nepristranskosti sodnika v poznej\u0161em postopku;79 (2) okoli\u0161\u010dina, da so ravnanja kasneje obravnavanih obdol\u017eencev vklju\u010dena tudi v izreke predhodno izre\u010denih pravnomo\u010dnih sodb, sama po sebi \u0161e ne vzbuja pomislekov o nepristranskosti sodnika, kolikor je vklju\u010ditev njihovih ravnanj neizogibna za odlo\u010ditev o krivdi v prej\u0161njih postopkih, upo\u0161tevajo\u010d pri tem, da morajo sodi\u0161\u010da pravilno in popolno ugotoviti dejansko stanje;80 (3) sodi\u0161\u010de se mora v izreku ter obrazlo\u017eitvi sodbe izogibati stali\u0161\u010dem o krivdi lo\u010deno obravnavanih soudele\u017eencev, ki niso neogibna za odlo\u010danje o krivdi obdol\u017eencev;81 (4) kadar sodi\u0161\u010de na podlagi priznanj krivde lo\u010deno odlo\u010da o obto\u017ebah zoper priznavajo\u010de udele\u017eence in v opis kaznivih dejanj ali obrazlo\u017eitev sodbe vklju\u010di tudi ugotovitve o ravnanjih kasneje obravnavanih udele\u017eencev, mora biti pozorno na izrazje, ki ga uporabi, tako da ne prejudicira krivde kasneje obravnavanih udele\u017eencev;82 (5) v kasnej\u0161i sodbi zoper posebej obravnavane obdol\u017eence se mora sodi\u0161\u010de izogibati izrazju, ki omogo\u010da sklepanje, da je \u017ee v predhodnih sodbah oblikovalo stali\u0161\u010de o njihovi krivdi, npr. s sklici na predhodno pravnomo\u010dno obsodbo priznavajo\u010dih udele\u017eencev zaradi dokazovanja krivde kasneje obravnavanih udele\u017eencev;83 (6) kasnej\u0161a sodba mora temeljiti na celoviti ter samostojni presoji o\u010ditkov, ki jo sodi\u0161\u010de naredi v slede\u010dem postopku.84\n\n111. V dani situaciji je P. P. priznal krivdo zgolj glede njemu o\u010ditanih ravnanj oziroma njegove vloge v hudodelski zdru\u017ebi, ne pa tudi glede ravnanj (tedaj \u0161e) soobto\u017eenih \u010dlanov zdru\u017ebe. Sodi\u0161\u010de je preizkus, ali je priznanje krivde podprto z dokazi v spisu, opravilo le v povezavi z ravnanji, o\u010ditanimi P. P.; s sodbo, izre\u010deno na podlagi sprejetega priznanja krivde, pa je odlo\u010dilo le o njegovi krivdi, tj. ne glede na to, da so v opisu dejanja vsebovani tudi o\u010ditki drugim \u010dlanom hudodelske zdru\u017ebe, in ne glede na to, da ni izrecne navedbe, da ravnanja drugih niso bila presojana. Zaradi popolnosti opisa, ki je moral odraziti vlogo P. P. v okviru zdru\u017ebe, saj sicer ne bi bila mogo\u010da obsodba za kvalificirano obliko kaznivega dejanja po petem v zvezi s prvim odstavkom 113. \u010dlena KZ-1, je bil v krivdorek vnesen prepis o\u010ditkov iz obto\u017enice tudi glede ostalih soobto\u017eencev, vendar je tak opis kaznivega dejanja treba razumeti zgolj v okvirih (presoje) priznanja krivde P. P. Opis dejanja na strani 5 sodbe X K 29700/2019, kjer so konkretizirano opredeljena izvr\u0161itvena ravnanja P. P., se ne navezuje na nikogar od soobto\u017eencev. Sodba, s katero je bil P. P. spoznan za krivega, ne vsebuje niti obrazlo\u017eitve, iz katere bi izhajala konkretna presoja ravnanj drugih soobto\u017eencev, vklju\u010dno s E. E. V tej okoli\u0161\u010dini je prepoznati tudi odlo\u010dilno razliko s sodbo ES\u010cP v zadevi Rojas Morales proti Italiji, ki je izpostavljena v zahtevi, saj v sodbi X K 29700/2019, ki ni (meritorno) obrazlo\u017eena, ni mogo\u010de zaslediti podrobne (nepotrebne) dokazne ocene vloge kasneje obravnavanih obto\u017eencev pri kaznivem dejanju.85\n\n112. V danem primeru ni mo\u010d govoriti o vsebinski povezanosti o\u010ditkov posameznim obto\u017eencem v smislu relevantnosti za presojo vnaprej\u0161nje opredeljenosti \u010dlanov sode\u010dega senata, saj iz izreka sodb v zadevah X K 29700/2019 in X K 1842/2018 ne izhaja, da je sodi\u0161\u010de pri presoji priznanja krivde P. P. presojalo tudi krivdo E. E., oziroma da bi se moralo o krivdi slednjega vnaprej opredeliti. Druga\u010de re\u010deno \u2013 P. P. s priznanjem krivde E. E. ni neposredno obremenil, priznanje pa za presojo vloge E. E. v hudodelski zdru\u017ebi ter njegove krivde ni imelo spoznavne vrednosti. Sodi\u0161\u010de prve stopnje je pred izrekom izpodbijane sodbe izvedlo dokazni postopek, v sodbi pa je obrazlo\u017eilo neodvisno in celovito dokazno oceno,86 ki tudi glede obsojenega E. E. temelji v oceni izvedenih dokazov, ne v priznanju P. P. Sodba X K 19700/2019 za razliko od kasnej\u0161e sodbe X K 1842/2018 ni izvirala iz t. i. psiholo\u0161ke dokazne ocene, ki je odraz izdelane celostne psiholo\u0161ke slike o dokaznem gradivu po glavni obravnavi, slede\u010d na\u010delu neposrednosti (355. \u010dlen ZKP), temve\u010d je \u0161lo pri sprejemu priznanja krivde le za t. i. logi\u010dno presojo dokaznega gradiva v spisu.87 Senat pri izreku sodbe X K 19700/2019 ni opravljal psiholo\u0161ke dokazne ocene ali vrednotenja \u00bbizpovedb pri\u010d\u00ab, kot navaja zahteva.\n\n113. Merilom za presojo kr\u0161itve pravice do nepristranskega sojenja, povzetim v to\u010dki 110 te sodbe, ki zahtevajo celovito presojo okoli\u0161\u010din konkretnega procesnega polo\u017eaja, mora slediti trditveno breme vlo\u017enika zahteve za varstvo zakonitosti (prvi odstavek 424. \u010dlena ZKP). Prva okoli\u0161\u010dina, ki jo izpostavlja zagovornik, je prepletenost opisov kaznivega dejanja prej obravnavanega P. P. in opisov kaznivih dejanj obsojencev, tudi E. E. Kot je bilo pojasnjeno, vklju\u010denost ravnanj kasneje obravnavanih obto\u017eencev v opis predhodno izre\u010dene pravnomo\u010dne sodbe sama zase ne vzbuja pomislekov o nepristranskosti \u010dlanov senata, kolikor je vklju\u010ditev ravnanj kasneje obsojenih neizogibna za odlo\u010ditev o krivdi v prej\u0161njem postopku, tudi z o\u010ditkom ravnanj priznavajo\u010dega obto\u017eenca v hudodelski zdru\u017ebi. Da bi sodi\u0161\u010de v primeru sprejema priznanja krivde P. P. iz opisa dejanja lahko izpustilo tiste dele o\u010ditka, ki se nana\u0161ajo izklju\u010dno na druge soobto\u017eence, po presoji Vrhovnega sodi\u0161\u010da ni trditev, s katero bi vlo\u017enik uspel izkazati, da naj bi sodi\u0161\u010de prestopilo mejo (dovolj) skrbnega ter zadr\u017eanega procesnega postopanja, prvenstveno ob upo\u0161tevanju obrazlo\u017eenega v to\u010dkah 111 \u2013 112 te sodbe. Enako velja za trditev, da opis dejanja v sodbi X K 29700/2019, ki se nana\u0161a na ravnanja E. E., ni podan v pogojniku, ampak v trdilni obliki, saj ni mogo\u010de pritrditi zagovorniku, da je sode\u010di senat v navedeni sodbi na ve\u010d mestih, tj. na ravni ugotovljenega dejanskega stanja, (vsebinsko) \u00bbpresojal\u00ab ravnanje obsojenega E. E. \u010ce se v izreku sodbe X K 1842/2018 v uvodnem delu navaja, da je bil P. P. s sodbo X K 29700/2019 \u017ee pravnomo\u010dno obsojen, pa to ne pomeni, da se je sodi\u0161\u010de sklicevalo na predhodno sodbo zaradi dokazovanja krivde kasneje obravnavanih obto\u017eencev, temve\u010d gre za podatek, ki izhaja iz o\u010ditnega procesnega stanja stvari.\n\n114. Druga okoli\u0161\u010dina, ki jo izpostavlja vlo\u017enik, je \u010dasovna umestitev priznanja krivde P. P. na naroku za glavno obravnavo dne 11. 6. 2019, po katerem je sodi\u0161\u010de opravilo \u0161e 22 narokov. Na na\u010delni ravni je te\u017ea priznanja soobto\u017eenca za sodnikov spoznavni proces res toliko ve\u010dja, kolikor zgodnej\u0161a je faza postopka, v kateri pride do priznanja, vendar tak\u0161na izolirana okoli\u0161\u010dina ne pomeni, da imajo \u010dlani sode\u010dega senata \u017ee vnaprej izoblikovano mnenje o predmetu odlo\u010danja; gre torej zgolj za enega od dejavnikov pri presoji kr\u0161itve pravice do nepristranskega sojenja. Vzporedno je treba presojati tudi, ali je v predhodni sodbi (\u010deprav je brez obrazlo\u017eitve) mogo\u010de prepoznati prejudiciranje krivde kasneje obravnavanih obto\u017eencev oziroma ali se je sodi\u0161\u010de v poznej\u0161i sodbi pri utemeljevanju krivde sklicevalo na prej\u0161njo obsodbo (priznanje krivde).88 Po presoji Vrhovnega sodi\u0161\u010da je v predmetni zadevi odgovor na obe vpra\u0161anji iz pojasnjenih razlogov nikalen. Dejstvo, da je P. P. priznal krivdo v relativno zgodnji fazi postopka oziroma dokazovanja, ne more biti odlo\u010dilno, saj priznanje ni imelo relevantne spoznavne vrednosti glede krivde (tudi) obsojenega E. E. niti ni \u0161lo za tak\u0161no vsebinsko nelo\u010dljivo povezanost obto\u017ebenih o\u010ditkov zoper soobto\u017eence, da bi opredelitev o krivdi enega izmed njih nujno pomenila opredelitev o krivdi ostalih. Zagovornik v zahtevi s sklicevanjem na fazo postopka, v kateri je pri\u0161lo do priznanja krivde, navedenega z ni\u010demer ne ovr\u017ee, pri \u010demer izvajanja v smeri, da je sodi\u0161\u010de pred sprejemom priznanja \u00bbizvedlo \u0161tevilne dokaze\u00ab, naka\u017eejo prej nasprotno, tj. kve\u010djemu manj\u0161i pomen priznanja P. P. za spoznavni proces \u010dlanov sode\u010dega senata. Ker sta sodi\u0161\u010di torej sledili uveljavljenim merilom pravice do nepristranskega sodnika oziroma sojenja v podobnih primerih (to\u010dki 130 \u2013 131 drugostopenjske sodbe), je zahteva tudi v tem delu neutemeljena.\n\n115. Vlo\u017enik zatrjuje kr\u0161itev pravice do po\u0161tenega postopka, saj je to\u017eilstvo v kazenski spis vlagalo poro\u010dila v dopolnitev kazenske ovadbe kar sredi glavne obravnave po \u0161tevilnih opravljenih narokih. Po mnenju zahteve gre za zlorabo procesnih pravic in jasno ter grobo kr\u0161itev pravice do po\u0161tenega postopka iz 22., 23. in 29. \u010dlena Ustave ter 6. \u010dlena EK\u010cP. Temeljni del pravice do u\u010dinkovite obrambe je tudi v tem, da se obramba ustrezno in pravo\u010dasno seznani z zbranim ter predlo\u017eenim dokaznim gradivom, da gradivo ustrezno preu\u010di pred za\u010detkom sojenja in da ga upo\u0161teva pri zagovoru ter izvajanju posameznih dokazov (npr. zasli\u0161evanju pri\u010d).\n\n116. Ob sklicevanju na to\u010dko 15 te sodbe, kjer je bilo odgovorjeno na smiselno enake navedbe zagovornikov obsojenega A. A., Vrhovno sodi\u0161\u010de sprejema tudi razloge vi\u0161jega sodi\u0161\u010da (to\u010dka 134 drugostopenjske sodbe), ki se nana\u0161ajo med drugim na izpostavljeni poro\u010dili v dopolnitev kazenske ovadbe z dne 22. 11. 2019 in 26. 11. 2019. Zagovornik obsojenega E. E. ne izpodbija pojasnila vi\u0161jega sodi\u0161\u010da, da je dr\u017eavno to\u017eilstvo \u017ee v \u00bbdopolnjenem dokaznem predlogu\u00ab z dne 29. 11. 2018 (red. \u0161t. 1526) povsem razumno utemeljilo, da analiza obse\u017ene dokumentacije in predmetov, zase\u017eenih pri hi\u0161nih preiskavah, hkrati s preiskavo elektronskih naprav in nosilcev elektronskih podatkov ter prevajanjem \u0161tevilnih prestre\u017eenih pogovorov v kitajskem jeziku, zahteva dolo\u010den \u010das, zato bo to\u017eilstvo dokazno gradivo vlo\u017eilo v spis takoj, ko bo mogo\u010de, kar je s prilogami poro\u010diloma v dopolnitev kazenske ovadbe tudi storilo. Vlo\u017eniku zahteve tako ni mo\u010d pritrditi, da bi \u0161lo pri tem za to\u017eilsko \u00bbzlorabo\u00ab poro\u010dil v dopolnitev kazenske ovadbe, pri \u010demer ni mogo\u010de spregledati, da se je zagovornik na predobravnavnem naroku dne 12. 12. 2018 izrecno strinjal, da sodi\u0161\u010de izvede vse dokaze, ki jih je predlagalo dr\u017eavno to\u017eilstvo (list. \u0161t. 10920). Vrhovno sodi\u0161\u010de je v to\u010dki 15 \u017ee poudarilo, da je za zagotovitev po\u0161tenega sojenja kot prvine 29. \u010dlena Ustave odlo\u010dilno, da ima oseba, katere pravice, dol\u017enosti ali pravni interesi so predmet sodnega postopka, ustrezne in zadostne mo\u017enosti, da se opredeli tako do dejanskih kot do pravnih vidikov zadeve, ter da v razmerju do nasprotne stranke ni zapostavljena.89 Ena od zahtev po\u0161tenega postopka v kazenskih zadevah je tudi kontradiktornost, kar pa pomeni, da imata to\u017eilstvo in obramba mo\u017enosti izvedeti za dejstva in dokaze, ki jih je predlo\u017eila nasprotna stranka, ter se o njih izjaviti.90 Kr\u0161itve enakosti oro\u017eij ne more biti, \u010de se ima obramba poleg navedenega mo\u017enost na dokazno gradivo odzvati z lastnimi procesnimi predlogi, vklju\u010dno z vnovi\u010dno izvedbo \u017ee izvedenih vsebinsko povezanih dokazov, kar vse je bilo v tem postopku omogo\u010deno (to\u010dka 9 prvostopenjske sodbe). Stali\u0161\u010dema ni\u017ejih sodi\u0161\u010d, predvsem prito\u017ebenega sodi\u0161\u010da, ki sta sledili povzetim merilom, vlo\u017enik zahteve pav\u0161alno pripisuje \u00bbzmotnost\u00ab, s \u010dimer pa ne more omajati zaklju\u010dka, da se postopek kot celota zaradi navedenih okoli\u0161\u010din ne ka\u017ee kot nepo\u0161ten. Nerazumljive in zgre\u0161ene pa so trditve, da naj bi \u00bbstali\u0161\u010da ter zaklju\u010dki policije\u00ab nadome\u0161\u010dali konkretne dokaze, saj se izpodbijani sodbi na nobenem mestu ne opirata na (kot bi bilo razumeti) vsebino poro\u010dil v dopolnitev kazenske ovadbe, ki niso dokazno gradivo v kazenskem postopku.\n\n117. Vlo\u017enik uveljavlja kr\u0161itev pravice do neposrednega zasli\u0161anja 32 \u017ertev kaznivega dejanja, ki so bivale na prvem naslovu, na glavni obravnavi, pri \u010demer zaprosila za njihovo zasli\u0161anje po mednarodni pravni pomo\u010di prek diplomatskih poti ocenjuje kot obsojena na neuspeh, saj da bi Ljudska republika Kitajska zaprosila sodi\u0161\u010da za zasli\u0161anje tajvanskih pri\u010d lahko uresni\u010dila le z vojno ali vsaj mednarodnim politi\u010dnim incidentom. V to\u010dki IV/d zahteve ni trditev, do katerih se Vrhovno sodi\u0161\u010de ne bi vsebinsko opredelilo \u017ee v to\u010dkah 16 \u2013 17 in 78 \u2013 80 te sodbe, na tamkaj\u0161nje razloge pa se v izogib ponavljanju sklicuje. Obrambi obsojenega E. E. je ustrezno odgovorilo tudi vi\u0161je sodi\u0161\u010de (to\u010dka 132 drugostopenjske sodbe). Zasli\u0161anjem omenjenih pri\u010d v fazi nujnih preiskovalnih dejanj so prisostvovali zagovorniki obsojenih, slednji pa so tak\u0161no mo\u017enost imeli, zato ni mogo\u010de pritrditi izvajanjem, da obramba pri\u010d o dolo\u010denih okoli\u0161\u010dinah \u00bbni uspela izpra\u0161ati\u00ab. Izpostavljanje nekaterih delov njihovih izpovedb predstavlja nestrinjanje s sprejeto dokazno oceno pravnomo\u010dne sodbe, kar ni dovoljen razlog za vlo\u017eitev zahteve (drugi odstavek 420. \u010dlena ZKP); navedbe o spornih dejanskih okoli\u0161\u010dinah, ki da \u00bbprimeroma\u00ab izhajajo iz \u00bbselektivno izbranih\u00ab delov izpovedb pri\u010d, pa ostajajo na ravni nedovolj\u0161nje substanciranosti.\n\n118. Zagovornik nadalje uveljavlja absolutno bistveno kr\u0161itev dolo\u010db kazenskega postopka v optiki 11. to\u010dke prvega odstavka 371. \u010dlena ZKP, saj naj bi bil izrek pravnomo\u010dne sodbe protislovno (nasprotno samemu sebi) nelogi\u010den. V drugem odstavku izreka se obsojencu o\u010dita, da je kaznivo dejanje izvr\u0161eval \u00bbnajmanj od novembra 2015 dalje\u00ab, v nadaljevanju (stran 7 prvostopenjske sodbe) pa, da je obsojenec pri\u0161el v Evropo dne 3. 10. 2017, \u0161e pred tem pa je (20. 9. 2017) nakazal znesek 10.974,46 USD obsojenemu B. B., kar je najstarej\u0161e datirano konkretno ravnanje obsojenega E. E. Zaradi tak\u0161ne pomanjkljivosti je podana tudi kr\u0161itev na\u010dela zakonitosti v kazenskem pravu iz 28. \u010dlena Ustave.\n\n119. Notranje protislovje v izreku sodbe se nana\u0161a na polo\u017eaj, v katerem je sam s sabo v nasprotju opis kaznivega dejanja.91 Vrhovno sodi\u0161\u010de sprejema pojasnilo vi\u0161jega sodi\u0161\u010da (to\u010dka 101 drugostopenjske sodbe), da o tak\u0161ni procesni situaciji ni mo\u010d govoriti. V drugem odstavku izreka je dovolj jasno opredeljeno, da so vsi obsojeni ravnali kot \u010dlani hudodelske zdru\u017ebe, ki je v Sloveniji delovala vsaj od novembra 2015 dalje (natan\u010dneje najmanj od 13. 11. 2015, ko je bil gotovo \u017ee vzpostavljen klicni center na tretjem naslovu), vendar vsak glede na svojo vlogo v zdru\u017ebi, v razli\u010dnih obdobjih in na razli\u010dnih naslovih. November 2015 je torej za\u010detna \u010dasovna to\u010dka delovanja hudodelske zdru\u017ebe v Sloveniji, pri \u010demer vanj niso bili od vsega za\u010detka vklju\u010deni vsi \u010dlani. V tem pa ni ni\u010d nerazumljivega niti protislovnega z opredelitvijo izvr\u0161itvenih ravnanj obsojenca, ki je \u0161ele 20. 9. 2017 nakazal denar za vzpostavitev klicnih centrov B. B., dne 3. 10. 2017 pa je pri\u0161el v Evropo ter od 15. 12. 2017 do 18. 1. 2018 kot pomo\u010dnik P. P. skrbel za delovanje klicnega centra na prvem naslovu. Z nestrinjanjem s tak\u0161nim stali\u0161\u010dem zagovornik ne more uspeti, saj ne substancira, zakaj je zmotno naziranje vi\u0161jega sodi\u0161\u010da, da si obramba izrek \u00bbnapak tolma\u010di\u00ab.\n\n120. Sodi\u0161\u010de prve stopnje (to\u010dka 11 prvostopenjske sodbe) je ob vrednotenju vsebine obvestil Interpola, pridobljenih v predkazenskem postopku, izsledkov prikritega preiskovalnega ukrepa po 150. \u010dlenu ZKP in podatkov o opravljenih internetnih klicih pojasnilo, da je v posledici izvr\u0161evanja goljufij z drugega naslova pri\u0161lo do o\u0161kodovanja najmanj enajstih kitajskih dr\u017eavljanov v skupni vi\u0161ini 374.014,82 EUR. Vi\u0161je sodi\u0161\u010de (to\u010dka 121 drugostopenjske sodbe) je tak\u0161ni presoji pritrdilo. Teza zahteve, da je pravnomo\u010dna sodba v tem delu neobrazlo\u017eena, ni utemeljena ter po vsebini izra\u017ea vlo\u017enikovo nestrinjanje z ugotovljenim dejanskim stanjem. V predhodni to\u010dki sodbe pa je Vrhovno sodi\u0161\u010de \u017ee pojasnilo, da v izreku in obrazlo\u017eitvi sodbe ni upo\u0161tevnih protislovnosti, kolikor je v izreku opredeljeno manifestiranje delovanja hudodelske zdru\u017ebe, ki je bila v Sloveniji prisotna od novembra 2015 naprej, vklju\u010dno z vzpostavitvijo klicnega centra na drugem naslovu med 16. 7. 2017 in 3. 10. 2017, obsojeni E. E. pa je v Slovenijo pri\u0161el prav 3. 10. 2017. Vsak \u010dlan hudodelske zdru\u017ebe je imel namre\u010d v njej svojo vlogo (v razli\u010dnih \u010dasovnih obdobjih ter na razli\u010dnih lokacijah), ki je glede obsojenca v izreku sodbe natan\u010dno konkretizirana, slednjemu pa se sploh ne o\u010dita, da je bil vklju\u010den tudi v delovanje centra na drugem naslovu.\n\n121. Zatrjevana bistvena postopkovna kr\u0161itev naj bi bila podana tudi zaradi nasprotja med izrekom in obrazlo\u017eitvijo sodbe. Sodi\u0161\u010de prve stopnje je na strani 41 sodbe ugotovilo, da so \u017ertve v izkori\u0161\u010danje za izvr\u0161evanje kaznivih dejanj ter podreditev vodilnim osebam v klicnih centrih privolile zaradi slabih premo\u017eenjskih razmer, niso pa bile neposredno prisiljene v polo\u017eaj objektov ekonomskega izkori\u0161\u010danja. Ve\u010dina tujcev je vedela, da bodo v klicnih centrih izvr\u0161evali goljufije (stran 40). To pa ne ustreza o\u010ditkom iz izreka sodbe, po katerih je vodilni v klicnem centru na prvem naslovu P. P. \u00bbdosegel\u00ab, da so \u017ertve izvr\u0161evale kazniva dejanja goljufije, E. E. pa je skupaj s soobsojenima tujcema od \u017ertev \u00bbzahteval\u00ab, da opravljajo delo telefonskega goljufanja, medtem ko so vsi (v smislu vzro\u010dnosti) dosegli, da so \u017ertve v strahu pred kaznovanjem, ob odvzemu osebne svobode in prepre\u010ditvi komunikacije z zunanjim svetom za \u010dlane zdru\u017ebe pod zahtevanimi pogoji ter pravili izvr\u0161evale kazniva dejanja.\n\n122. Odgovoru vi\u0161jega sodi\u0161\u010da na enake trditve v prito\u017ebi (to\u010dka 103 drugostopenjske sodbe) ni mogo\u010de o\u010ditati nesmiselnosti, kot navaja vlo\u017enik. Ustrezno je namre\u010d pojasnilo v odlo\u010dilnem delu, da tudi \u00bbprivolitev\u00ab oziroma v\u00e9denje \u017ertev, da bodo izvr\u0161evale kazniva dejanja (goljufije), ne izklju\u010duje presoje, da so osebe, ki so na konkretiziran na\u010din, tj. z omejevanjem temeljnih \u010dlovekovih pravic \u017ertev, z njimi razpolagale v kontekstu izpolnitve zakonskih znakov kaznivega dejanja trgovine z ljudmi po 113. \u010dlenu KZ-1. Ob sklicevanju zlasti na razloge v to\u010dkah 32 in sl. te sodbe Vrhovno sodi\u0161\u010de ponovno poudarja, da z eksisten\u010dno stisko motivirana odlo\u010ditev \u017ertev, da odidejo v tujino (tudi) z namenom izvr\u0161evanja kaznivih dejanj, ne pomeni scela svobodne privolitve v omejevanje \u010dlovekovih pravic, saj temelji v izkori\u0161\u010danju njihove lastne ranljivosti; predvsem pa ne pomeni kar vnaprej\u0161njega soglasja z omejitvami temeljnih \u010dlovekovih pravic iz 32., 34. in 35. \u010dlena Ustave. V dikcijah izreka sodbe, ki jih secira zagovornik, ni mogo\u010de prepoznati \u00bbdruga\u010dne izvr\u0161itvene oblike\u00ab, ki naj bi nasprotovala doslej obrazlo\u017eenemu. Privolitve \u017ertev, ki so bile z obljubami po bolj\u0161em zaslu\u017eku zvabljene iz doma\u010dega okolja, da bodo izvr\u0161evale kazniva dejanja, ne gre ena\u010diti s privolitvijo, da jim bo v klicnih centrih onemogo\u010dena mo\u017enost svobodnega odlo\u010danja ter ravnanja v lastnih zadevah, na kar merijo problematizirani izseki iz krivdoreka. Posledi\u010dno Vrhovno sodi\u0161\u010de ne prepoznava kak\u0161nih nasprotij, ki bi se nana\u0161ala na pravnorelevantna dejstva.92\n\n123. Zagovornik nadalje navaja, da je sodi\u0161\u010de prve stopnje kr\u0161ilo materialno pravo in na\u010delo zakonitosti v kazenskem pravu iz 28. \u010dlena \u00bbKZ-1\u00ab (o\u010ditno Ustave). Ker so \u017ertve sodelovale pri izvr\u0161evanju kaznivih dejanj, gre za okoli\u0161\u010dino, ki nasprotuje uresni\u010ditvi zakonskega znaka razpolaganja z \u017ertvijo, zaradi \u010desar ni izpolnjena bit kaznivega dejanja in do ukvarjanja s tematiko privolitve, ki po prvem odstavku 113. \u010dlena KZ-1 res ne izklju\u010duje protipravnosti ravnanja, sploh ne pride. Klju\u010dno je, da storilec z \u017ertvijo razpolaga v eni inkriminiranih oblik izvr\u0161itvenih ravnanj (na primer kupi, prevzame, nastani, prepelje, proda, izro\u010di). Sodi\u0161\u010de v razlogih prvostopenjske sodbe ni ugotovilo (obrazlo\u017eilo) nobene od v izreku o\u010ditanih oblik razpolaganja, ki pomeni intenzivno stopnjo nadzora nad \u017ertvijo s poseganjem v njeno pravico do samoodlo\u010dbe ter druge \u010dlovekove pravice. Presodilo je \u00bbzgolj\u00ab, da je bilo sodelovanje ve\u010dine tujcev pri kaznivih dejanjih posledica izkori\u0161\u010danja njihove ranljivosti zaradi slabih premo\u017eenjskih razmer, kar pa ni eno izvr\u0161itvenih ravnanj po prvem odstavku 113. \u010dlena KZ-1 in bi moralo sodi\u0161\u010de pojasniti, zakaj je izkori\u0161\u010danje ranljivosti druga oblika razpolaganja v lu\u010di analogije intra legem. Ker tega ni storilo, sodbe v tem delu ni mo\u010d preizkusiti, zato je podana bistvena kr\u0161itev dolo\u010db kazenskega postopka po 11. to\u010dki prvega odstavka 371. \u010dlena ZKP ter kr\u0161itev pravice do u\u010dinkovitega pravnega sredstva iz 25. \u010dlena Ustave, saj je sodi\u0161\u010de druge stopnje prito\u017ebene navedbe v tem delu preprosto prezrlo.\n\n124. Zahtevi prvenstveno ni mogo\u010de pritrditi, da naj bi vi\u0161je sodi\u0161\u010de prezrlo identi\u010dne prito\u017ebene navedbe, saj je z doslednim povzemanjem (to\u010dka 104 drugostopenjske sodbe) pokazalo, da se je z njimi seznanilo, nanje pa je tudi odgovorilo (to\u010dki 105 \u2013 106); \u0161e ve\u010d \u2013 podalo je docela razumne razloge. Vrhovno sodi\u0161\u010de jih sprejema in poudarja, da ne dr\u017ei, da sodi\u0161\u010de prve stopnje ni ugotovilo oziroma obrazlo\u017eilo izvr\u0161itvenih oblik, s katerimi so storilci razpolagali z \u017ertvami (prevzeli \u2013 npr. na letali\u0161\u010dih, v klicnih centrih; nastanili \u2013 v klicnih centrih; prepeljali \u2013 \u017ee iz tujine, z letali\u0161\u010d ali med klicnimi centri), vklju\u010dno z \u00bbdrugimi\u00ab oblikami razpolaganja (denimo izolacija od okolice, odvzem osebnih dokumentov in mobilnih telefonov, neprestano nadzorovanje, usposabljanje ter dolo\u010ditev iz\u010drpnih pravil za izvajanje telefonskih goljufij), saj so razlogi prvostopenjske sodbe pre\u017eeti z ugotavljanjem navedenih okoli\u0161\u010din, ki ustrezajo zakonskim znakom kaznivega dejanja po prvem odstavku 113. \u010dlena KZ-1, natan\u010dnej\u0161i odgovor pa zaradi skoposti trditev v zahtevi niti ni mogo\u010d. \u010ce storilci z \u017ertvami ne bi razpolagali, slednje tudi ne bi (vzro\u010dno) izvajale goljufij. Nikakor ne dr\u017ei, da bi sodi\u0161\u010di zaklju\u010dke o podanosti opredeljenih alternativnih oblik razpolaganja z \u017ertvami,93 vklju\u010dno z razumno utemeljenimi sklepanji o kr\u0161itvah \u010dlovekovih pravic, nadomestili z izkori\u0161\u010danjem (ekonomske) ranljivosti \u017ertev, kar naj bi bilo, kot je razumeti zmotna izvajanja zahteve, nekako \u00bbpovzdignjeno\u00ab v zakonski znak kaznivega dejanja v smislu njegovih izvr\u0161itvenih oblik, zaradi \u010desar tudi razprava o neobrazlo\u017eenosti analogije intra legem nima pomena. Z razlogovanjem o izkori\u0161\u010danju ranljivosti \u017ertev sta sodi\u0161\u010di esencialno utemeljevali pravno konkluzijo, da njihova privolitev v obravnavane aktivnosti, kolikor je o \u00bbprivolitvi\u00ab iz \u017ee pojasnjenih razlogov sploh mo\u010d govoriti, ne izklju\u010di nobenega elementa kaznivega dejanja, ne pa nadomestili izvr\u0161itvenih oblik. Vi\u0161je sodi\u0161\u010de (stran 71 drugostopenjske sodbe) se je \u0161e druga\u010de, toda tehtno, izrazilo, da izkori\u0161\u010danje ranljivosti \u017ertev predstavlja sredstvo za doseganje razpolaganja z \u017ertvami; tega sredstva pa z zakonskim znakom razpolaganja ne gre zamenjevati. V to\u010dkah 33 \u2013 34 razlogov te sodbe je Vrhovno sodi\u0161\u010de \u017ee pojasnilo, da zakonski znak \u00bbizkori\u0161\u010danja storitve kaznivih dejanj\u00ab pojmovno predpostavlja, da je \u017ertev trgovine z ljudmi isto\u010dasno storilec drugega kaznivega dejanja, njeno morebitno \u00bbsodelovanje\u00ab z akterji trgovanja z ljudmi pa ne negira biti kaznivega dejanja kot ene od prvin t. i. splo\u0161nega pojma kaznivega dejanja niti uresni\u010ditve razpolaganja z \u017ertvijo, kot je \u017ee bilo ve\u010dkrat obrazlo\u017eeno. Druga\u010dna materialnopravna stali\u0161\u010da vlo\u017enika po presoji Vrhovnega sodi\u0161\u010da ne utemeljujejo zatrjevanih kr\u0161itev. Enako velja za izvajanja zahteve, da ni jasna razlika med trgovino z ljudmi v smislu 113. \u010dlena KZ-1 in kaznivim dejanjem hudodelskega zdru\u017eevanja po 294. \u010dlenu KZ-1. Z navedbami, da je za vsako organizirano (tudi kriminalno) skupino, v katero se akterji praviloma vklju\u010dujejo zaradi izbolj\u0161anja ekonomskega polo\u017eaja, zna\u010dilna dolo\u010dena hierarhi\u010dna struktura ter so vzpostavljena dolo\u010dena pravila, medtem ko je ekonomsko izkori\u0161\u010danje zna\u010dilno za vsako delovno razmerje v kapitalisti\u010dnem gospodarstvu, vlo\u017enik ne meri k utemeljevanju kr\u0161itve na\u010dela zakonitosti, temve\u010d z zanikanjem polo\u017eaja \u017ertev trgovine z ljudmi v konkretnem primeru ne prese\u017ee nesogla\u0161anja z dokazno oceno v pravnomo\u010dni sodbi.\n\n125. Vlo\u017enik navaja, da je sodi\u0161\u010de izkori\u0161\u010danje ranljivosti \u017ertev razlagalo pre\u0161iroko. Sklicuje se na drugi odstavek 2. \u010dlena Direktive 2011/36/EU,94 skladno s katerim pomeni ranljivost polo\u017eaj, v katerem zadevna oseba nima druge resni\u010dne ali sprejemljive mo\u017enosti, kot da pristane na zlorabo. Ocenjuje, da zgolj \u017eelja \u017ertve po hitrem in velikem zaslu\u017eku zaradi izbolj\u0161anja svoje ekonomske situacije \u0161e ne pomeni polo\u017eaja ranljivosti v optiki zgoraj navedene razlage pojma ranljivosti. Po presoji Vrhovnega sodi\u0161\u010da vlo\u017enik s temi navedbami ne utemelji napa\u010dne razlage materialnega prava, temve\u010d izra\u017ea nestrinjanje z dejanskimi ugotovitvami ni\u017ejih sodi\u0161\u010d, da pri odhodu \u017ertev iz domovine ter prihodu v Slovenijo ni \u0161lo za motiviko pridobitni\u0161kih ekonomskih migracij, temve\u010d za prisilo v lu\u010di eksisten\u010dne stiske. Z vztrajanjem, da pri \u017ertvah ni \u0161lo za ekonomsko stisko, zato ne more uspeti.\n\n126. Neutemeljena je kritika zahteve, da sodbe sodi\u0161\u010da prve stopnje ni mo\u010d preizkusiti v delu pomanjkljive obrazlo\u017eitve slabih premo\u017eenjskih razmer \u017ertev v domovini, kar naj bi predstavljajo tako kr\u0161itev po 11. to\u010dki prvega odstavka 371. \u010dlena ZKP kot kr\u0161itev pravice do u\u010dinkovitega pravnega sredstva iz 25. \u010dlena Ustave. Sodi\u0161\u010de prve stopnje (to\u010dka 13 prvostopenjske sodbe) je v zadostni meri utemeljilo, da je zaklju\u010dek o \u0161ibkem premo\u017eenjskem stanju na Tajvanu sprejelo po dokazni oceni v tej smeri skladnih izpovedb \u017ertev, zasli\u0161anih kot pri\u010d v fazi nujnih preiskovalnih dejanj. Vi\u0161je sodi\u0161\u010de (to\u010dka 108 drugostopenjske sodbe) pa je primerno pojasnilo, da nadaljnji razlogi prvostopenjskega sodi\u0161\u010da o dolgotrajnem delu, pomanjkanju spanca in utrujenosti, kot izhaja iz izsledkov prikritega preiskovalnega ukrepa po 150. \u010dlenu ZKP, omogo\u010dajo sklepanje, da je bilo o\u010ditno premo\u017eenjsko stanje \u017ertev vendarle tako sl\u00e1bo, da jim je narekovalo delo v tak\u0161nih, tj. nedvomno neugodnih delovnih pogojih. Problematizirani razlogi so zadostni ter razumni, postopkovna kr\u0161itev oziroma kr\u0161itev ustavne narave pa ni podana. Z nadaljnjimi navedbami, da tujci niso bili \u0161ibkega premo\u017eenjskega stanja, kaj \u0161ele, da bi bili v ekonomski stiski, saj so potovali v tujino celo zaradi dopusta, zahteva izpodbija ugotovljeno dejansko stanje, pa \u0161e to povsem nesubstancirano, saj se vlo\u017enik pri tem sklicuje na \u00bbopozorila, ki jih je obramba podajala na glavni obravnavi\u00ab. S takimi izvajanji ne more imeti uspeha.\n\n127. Sodi\u0161\u010de prve stopnje (to\u010dka 13 prvostopenjske sodbe) se je v navezavi na dokazno vrednotenje izsledkov hi\u0161ne preiskave v klicnem centru na prvem naslovu, prikritih preiskovalnih ukrepov na tem naslovu in izpovedb pri\u010d opredelilo, da so ugotovljene okoli\u0161\u010dine potrdile operativna obvestila tujih varnostnih organov, da ljudje v klicnih centrih delujejo pod vodstvom ene osebe in ve\u010d pomo\u010dnikov, pri \u010demer sta razgovore s tajvanskimi kolegi v tem smislu povzela zasli\u0161ana policista A. D. ter A. I. Kritiki zahteve v smeri, da pri operativnih obvestilih ne gre za dokaz, na katerega bi se lahko opirala sodna odlo\u010dba, ni mo\u010d pritrditi, zlasti ne v primeru, ko sta bili izpovedbi o dognanjih, pridobljenih med mednarodnim policijskim sodelovanjem, docela skladni z ugotovitvami, ki jih je sodi\u0161\u010de sprejelo na podlagi drugih izvedenih dokazov. To pa pomeni, da dokazna vrednost operativnih obvestil \u0161e zdale\u010d ni bila klju\u010dna. Primerjava z operativnimi obvestili in uradnimi zaznamki slovenske policije, ki jo je naredilo vi\u0161je sodi\u0161\u010de (to\u010dka 120 drugostopenjske sodbe), je zato na mestu, saj so dognanja tajvanske policije zgolj potrdila verodostojnost drugih dokazov. Sklicevanje na operativne podatke policije, najsi gre za slovensko ali tujo, \u0161e ne pomeni, da gre pri tem za dokaz, na katerega se ne bi smela opreti sodna odlo\u010dba, \u0161e manj pa za dokaz, ki bi ga bilo treba izlo\u010diti iz spisa,95 \u010deprav ni\u010desar v tej optiki zahteva niti ne zatrjuje. Ocena dokazne vrednosti operativnih podatkov, povzetih v izpovedbah pri\u010d, sodi v sfero ugotavljanja dejanskega stanja, zato ne more biti govora o grobih kr\u0161itvah pravice do po\u0161tenega postopka iz 29. \u010dlena Ustave in 6. \u010dlena EK\u010cP, \u010de\u0161 da o razgovorih med tajvanskimi ter slovenskimi policisti naj ne bi obstajala nobena dokumentacija. Drugih relevantnih navedb pa vlo\u017enik zahteve ni ponudil.\n\n128. Zagovornik v zahtevi navaja, da obsojenemu E. E. o\u010ditano kaznivo dejanje ni bilo dokazano ne na na\u010din, kot je opisano v izreku izpodbijane sodbe,96 niti z gotovostjo, ki se zahteva za izrek obsodilne sodbe. V vseh ostalih primerih je zaradi domneve nedol\u017enosti iz 27. \u010dlena Ustave ter pravila in dubio pro reo obdol\u017eenca treba oprostiti. V predmetnem postopku nobena od domnevnih 32 \u017ertev obsojenca ni z ni\u010demer obremenila, prav nasprotno, ne obremenjujejo pa ga niti drugi izvedeni dokazi. Sodi\u0161\u010de prve stopnje ni nikjer natan\u010dno pojasnilo, na podlagi katerih z gotovostjo ugotovljenih dejstev je sklepalo o prispevku ter vlogi obsojenca v domnevni hudodelski zdru\u017ebi, zato je poleg kr\u0161itve na\u010dela domneve nedol\u017enosti podana tudi absolutna bistvena kr\u0161itev dolo\u010db kazenskega postopka v smislu 11. to\u010dke prvega odstavka 371. \u010dlena ZKP.\n\n129. Sodi\u0161\u010de prve stopnje (to\u010dka 12 prvostopenjske sodbe) je povzelo ugotovitve hi\u0161ne preiskave na prvem naslovu, med drugim, da je 32 ljudi v hi\u0161i (\u017ertev) bivalo v odlo\u010dilno druga\u010dnih razmerah kot ostali \u0161tirje tujci (vodja centra P. P. in obsojeni E. E., D. D. ter C. C.), pri \u010demer ve\u010dina \u017ertev ni posedovala lastnih potnih listov. Slednji so bili spravljeni v omari sobe v prvem nadstropju, ki sta jo uporabljala E. E. in C. C. ter ob\u010dasno P. P. V isti sobi, torej kjer je bival tudi obsojeni E. E., je bilo v vre\u010dki v garderobni omari deponiranih \u0161e 26 mobilnih telefonov s SIM karticami tujih telekomunikacijskih operaterjev. Vsi tujci (\u017ertve) brez potnih listov pa so bivali v skupinskih sobah po ve\u010d ljudi skupaj. Na podlagi izpovedb policistov, ki so opravili hi\u0161no preiskavo, je sodi\u0161\u010de nadalje obrazlo\u017eilo, da je bilo v dveh sobah v pritli\u010dju hi\u0161e odkrito ve\u010dje \u0161tevilo delovnih mest, improviziranih za izvr\u0161evanje telefonskih goljufij, v vsaki od obeh sob pa se je nahajala tudi ve\u010dja miza s prenosnim ra\u010dunalnikom, obrnjena tako, da je bilo s tega mesta mo\u010d nadzirati druga delovna mesta. Opredelilo se je, da so bili potni listi in mobilni telefoni \u017ertvam odvzeti; s klju\u010di omare, kjer so se nahajali, pa je razpolagal P. P. Sodi\u0161\u010de ni podvomilo v skladne izpovedbe pri\u010d (32 \u017ertev), da hi\u0161e niso smele zapu\u0161\u010dati, da se v posledici odvzema potnih listov niso mogle prostovoljno vrniti v domovino, zaradi odvzema mobilnih telefonov pa so s \u010dlani dru\u017ein lahko komunicirali le z dovoljenjem ter pod nadzorom vodje. Da je bilo vodilnih oseb v hi\u0161i ve\u010d (to\u010dka 13 prvostopenjske sodbe), je sodi\u0161\u010de sklepalo na podlagi ugotovitev o \u0161tirih delovnih mestih s prenosniki v primerjavi z veliko improviziranimi delovnimi mesti; okoli\u0161\u010dine, da so imeli \u0161tirje \u017ee omenjeni tujci, vklju\u010dno z obsojenim E. E., druga\u010de kot ostali stanovalci dostop do svojih potnih listov; ozna\u010db \u00bbvodilnih oseb\u00ab, \u00bbnadrejenih\u00ab, \u00bb\u0161tirih starej\u0161ih bratov\u00ab. Po izvedbi dokazov sodi\u0161\u010de ni dvomilo (to\u010dka 14 prvostopenjske sodbe), da je bil obsojeni E. E. ena od vodilnih oseb v klicnem centru, ki je med drugim deloval na t. i. nadzornih delovnih mestih. Svoj potni list je hranil v lastni torbi, medtem ko so bili potni listi in mobilni telefoni \u017ertev, kot povedano, pospravljeni v vre\u010dki v omari sobe, v kateri je stanoval. V tej sobi je bil zase\u017een prenosni ra\u010dunalnik, na katerem so bili podatki, potrebni za izvr\u0161evanje goljufij, ter seznam \u00bbstanovalcev\u00ab klicnega centra. Sodi\u0161\u010de je obrazlo\u017eilo, da je obsojeni E. E. \u017ee pred prihodom v Evropo nakazal 10.974,46 USD B. B. Opredelilo se je do obsojen\u010devega zagovora (da je imel v klicnem centru enako vlogo kot ostali stanovalci in da ni vedel, zakaj je nakazal denar), ki mu ni verjelo. Presodilo je, da je obsojenec sodeloval s P. P. pri omejitvi svobode gibanja ter komuniciranja \u017ertev. Iz njihovih skladnih izpovedb, pri hi\u0161ni preiskavi zase\u017eenih dokumentov in vsebine prestre\u017eenih telefonskih pogovorov je sklepalo, da je tudi obsojeni E. E. s skupnim delovanjem vseh \u0161tirih vodilnih oseb podpiral v krivdoreku sodbe opisano omejevanje \u010dlovekovih pravic \u017ertev, vse z namenom, da so slednje izvr\u0161evale kazniva dejanja goljufije za \u010dlane hudodelske zdru\u017ebe, v kateri je deloval tudi sam (to\u010dka 15 prvostopenjske sodbe). Obrazlo\u017eilo je \u0161e (to\u010dka 22 prvostopenjske sodbe), da obsojencu zase\u017eenih 33400 enot neznane valute in 29 USD predstavlja sredstva za delovanje klicnega centra.\n\n130. Vi\u0161je sodi\u0161\u010de (to\u010dke 109 in sl. drugostopenjske sodbe) je presodilo, da je sodi\u0161\u010de prve stopnje pravilno ocenilo ter utemeljeno zaklju\u010dilo, da je izvr\u0161itev o\u010ditanega kaznivega dejanja dokazana tudi obsojenemu E. E. Pridru\u017eilo se je ob\u0161irno, tehtno in prepri\u010dljivo pojasnjenim dokaznim zaklju\u010dkom prvega sodi\u0161\u010da. Vrhovno sodi\u0161\u010de ob sklicevanju na to\u010dki 8 \u2013 9 te sodbe, kjer se je \u017ee opredelilo do vpra\u0161anja procesnega standarda obrazlo\u017eenosti sodbe sodi\u0161\u010da druge stopnje, ugotavlja, da vi\u0161jemu sodi\u0161\u010du niti v delu presoje prito\u017ebe zagovornika obsojenega E. E. ni mogo\u010de o\u010ditati neskladnosti s kriteriji, ki jih je izoblikovala (ustavno)sodna praksa, ter ni mo\u010d sprejeti graje, da je obrazlo\u017eitev pav\u0161alna. Ob upo\u0161tevanju izhodi\u0161\u010d, ki so opredeljena v to\u010dki 44 te sodbe, pa Vrhovno sodi\u0161\u010de ugotavlja, da v problematiziranih razlogih pravnomo\u010dne sodbe ni mo\u010d razbrati spoznavne stiske, ki bi jo bilo treba re\u0161evati s pomo\u010djo pravila in dubio pro reo kot prvine na\u010dela domneve nedol\u017enosti iz 27. \u010dlena Ustave. V klju\u010dnem povzetim razlogom ni\u017ejih sodi\u0161\u010d glede odlo\u010dilnih dejstev ni mogo\u010de o\u010ditati nerazumnosti, logi\u010dne nesprejemljivosti ali arbitrarnosti, dokazna ocena pravnomo\u010dne sodbe pa je korektna ter v zadostni meri obrazlo\u017eena. O kr\u0161itvi domneve nedol\u017enosti ali kr\u0161itvi po 11. to\u010dki prvega odstavka 371. \u010dlena ZKP posledi\u010dno ni mogo\u010de govoriti. Nestrinjanje zagovornika z dokaznimi zaklju\u010dki, ki da temeljijo na pomanjkljivih in neprepri\u010dljivih posrednih dokazih (indicih), v spisu pa so jasni ter nedvoumni dokazi, da obsojenec ni storilec kaznivega dejanja trgovine z ljudmi, ne utemelji nobenega od razlogov, zaradi katerih je zahtevo za varstvo zakonitosti dopustno vlo\u017eiti. Vrhovno sodi\u0161\u010de je v to\u010dki 44 te sodbe tudi \u017ee pojasnilo, da kolikor sodbo zaznamujejo tudi \u017eivljenjsko logi\u010dna in razumno sprejemljiva sklepanja, \u0161e to ne pomeni, da imamo opraviti s t. i. indi\u010dno sodbo.\n\n131. Vlo\u017enik uveljavlja absolutno bistveno kr\u0161itev dolo\u010db postopka po 11. to\u010dki prvega odstavka 371. \u010dlena ZKP, ker da naj bi obstajalo nasprotje med dokazi v spisu in navedbami sodi\u0161\u010da prve stopnje v izpodbijani sodbi, s \u010dimer meri na kr\u0161itev, ki je v zakonu opredeljena kot \u00bbprecej\u0161nje nasprotje med tem, kar se navaja v razlogih sodbe o vsebini listin, ter med samimi temi listinami\u00ab; gre za t. i. protispisnost. Navaja, da je sodi\u0161\u010de neresni\u010dno zatrjevalo, da je obsojenec imel pri sebi potno listino, saj jo je hranil v svoji torbi; tak\u0161no zatrjevanje je v nasprotju z zapisnikom o hi\u0161ni preiskavi z dne 18. 1. 2018, iz katerega izhaja, da se je potni list obsojenca nahajal v isti omari, v kateri so bili shranjeni tudi potni listi \u017ertev. Ugotoviti je, da v prvostopenjski sodbi ni protispisnosti. Iz omenjenega zapisnika o preiskavi stanovanja in drugih prostorov po odredbi sodi\u0161\u010da na prvem naslovu, je med drugim razvidno (to\u010dka 15/a),97 da so bile potne listine Kitajske (Tajvana) 32 \u017ertev najdene ter zase\u017eene v beli papirnati vre\u010dki v desni omari za vrati druge sobe z desne v prvem nadstropju, izro\u010dil pa jih je P. P. Potni list Kitajske (Tajvana) na ime obsojenega E. E. (to\u010dka 26/a)98 je bil res najden v isti omari, vendar v \u010drni mo\u0161ki torbi, izro\u010dila pa ga je oseba \u0161t. 26, torej sam obsojenec,99 ne pa P. P., kot zatrjuje vlo\u017enik v zahtevi. Navedeno pa ni v nikakr\u0161nem nasprotju z obrazlo\u017eitvijo sodi\u0161\u010da prve stopnje, da je imel obsojenec dostop do svojega potnega lista, ki ga je hranil v \u010drni torbi v omari sobe, v kateri je prebival, kar ne pomeni, da potne listine ni imel pri sebi, zlasti pa njegov potni list ni bil deponiran v beli papirnati vre\u010dki skupaj s potnimi listinami 32 \u017ertev. Ne le, da se je vi\u0161je sodi\u0161\u010de glede enakih prito\u017ebenih navedb opredelilo (to\u010dka 114 drugostopenjske sodbe), podalo je pravilne razloge. Zato so druga\u010dna izvajanja v zahtevi edina, ki so v obravnavanem kontekstu protispisna.\n\n132. Vlo\u017enik (to\u010dka III/a zahteve) analizira izpovedbe nekaterih zasli\u0161anih \u017ertev kot pri\u010d, iz vsebine katerih naj bi izhajalo, da obsojenec v klicnem centru na prvem naslovu ni imel posebne (vodilne) vloge in da je bil njegov polo\u017eaj (glede dela, kaznovanja ter prehranjevanja) enak njihovemu. S tem uveljavlja nedovoljen razlog zmotne ugotovitve dejanskega stanja, zlasti upo\u0161tevaje opredelitev sodi\u0161\u010da prve stopnje (to\u010dka 14 prvostopenjske sodbe), da ni izklju\u010deno, da je glavni vodja centra P. P. (zaradi zagotavljanja avtoritete \u2013 to\u010dka 118 drugostopenjske sodbe) ob\u010dasno kaznoval tudi koga izmed svojih pomo\u010dnikov; prav tako pa, da je bil cilj zasli\u0161anih pri\u010d, ki so vendarle izvr\u0161evale telefonske goljufije, zmanj\u0161anje pomena svojega po\u010detja, pri \u010demer bi podatek o ve\u010djem \u0161tevilu vodilnih oseb v hi\u0161i kazal intenzivnej\u0161e delovanje klicnega centra, kar bi zanje lahko bilo obremenjujo\u010de, zato so identificirale le enega vodjo. Druga\u010dni (argumentirani) dejanski zaklju\u010dki pravnomo\u010dne sodbe ne morejo biti predmet preizkusa Vrhovnega sodi\u0161\u010da (drugi odstavek 420. \u010dlena ZKP). Sklepanja, da ni izklju\u010deno, da je P. P. kdaj kaznoval tudi obsojenca, ne ka\u017ee razumeti kot razlage \u00bbv njegovo breme\u00ab oziroma kot kr\u0161itve domneve nedol\u017enosti, temve\u010d skozi prizmo okoli\u0161\u010dine, ki za obsojenca ni razbremenilna, predvsem pa niti zdale\u010d ne gre za okoli\u0161\u010dino, na podlagi katere je bila sprejeta odlo\u010ditev o obsojen\u010devi krivdi.\n\n133. Vlo\u017enik kot neobrazlo\u017een in nesmiseln ozna\u010duje zaklju\u010dek, da je obsojenec bival v \u00bbodlo\u010dilno druga\u010dnih razmerah\u00ab kot drugi stanovalci klicnega centra (\u017ertve), ter nasprotuje tezi, da je prebival v \u00bbbolj\u0161i\u00ab sobi; \u0161tevilo oseb v posamezni sobi pa ne more biti lo\u010dnica med \u017ertvami in storilci kaznivega dejanja. Ob prvenstveni pripombi, da je sodi\u0161\u010de prve stopnje (to\u010dka 12 prvostopenjske sodbe) \u00bbodlo\u010dilno druga\u010dne razmere\u00ab v najpomembnej\u0161em prepoznalo v dostopu do potnih listov in mobilnih telefonov, ne v opremljenosti sob, zagovornik s predmetno razpravo podaja lastne poglede na dejanske okoli\u0161\u010dine, kar pa ni razlog za vlo\u017eitev zahteve za varstvo zakonitosti. S tem v zvezi ni mogo\u010de odrekati razumnosti niti sklepu vi\u0161jega sodi\u0161\u010da (to\u010dka 111 drugostopenjske sodbe), da manj\u0161e \u0161tevilo nastanjenih oseb v posamezni sobi (obsojenec si jo je namre\u010d delil le s C. C. ter ob\u010dasno s P. P.) predstavlja objektivno bolj\u0161e pogoje bivanja. Vi\u0161je sodi\u0161\u010de (to\u010dka 112 drugostopenjske sodbe) je ustrezno odgovorilo obrambi tudi v delu, da sklepanje o sobi, v kateri je stanoval obsojenec, temelji v dokazni oceni izsledkov hi\u0161ne preiskave (zapisnik z dne 18. 1. 2018, uradni zaznamki, slikovni posnetki prostorov in zase\u017eenih predmetov) in izpovedb pri\u010d (policistov) A. F., \u017d. \u017d., A. E. ter A. C., ne pa na nepreverljivih trditvah policije. V sfero nedovoljenega izpodbijanja ugotovljenega dejanskega stanja prav tako sodi nestrinjanje zahteve s pravnomo\u010dnimi ugotovitvami ni\u017ejih sodi\u0161\u010d, da je imel obsojenec v klicnem centru dve nadzorni mesti s prenosnima ra\u010dunalnika; eno v sobi, kjer je spal, drugo pa v prostoru v pritli\u010dju, kjer so \u017ertve na improviziranih \u00bbdelovnih mestih\u00ab, obdanih s \u0161katlami iz kartona, izvr\u0161evale telefonske goljufije. Ni\u017eji sodi\u0161\u010di (strnjeno v to\u010dkah 112 \u2013 113 drugostopenjske sodbe) sta o dejanskih vpra\u0161anjih, ki jih ponavlja zahteva, in o dokazih, na podlagi katerih sta sklepali o odlo\u010dilnih dejstvih, podali zadostne ter razumne razloge. Zatrjevanje zmotne ugotovitve dejanskega stanja pre\u017eema tudi del zahteve, kjer vlo\u017enik izpostavljeni argumentaciji pripisuje kr\u0161itev na\u010dela zakonitosti iz 28. \u010dlena Ustave.\n\n134. Vlo\u017enik navaja, da je sodba sodi\u0161\u010da prve stopnje v delu glede obsojen\u010deve krivde izrazito pomanjkljivo obrazlo\u017eena, saj je krivda vseh petih obsojenih obrazlo\u017eena skupno in s splo\u0161nimi navedbami, kar ne ustreza na\u010delu krivdne odgovornosti iz 27. \u010dlena Ustave, po katerem bi moralo sodi\u0161\u010de krivdo obrazlo\u017eiti individualno, tj. za vsakega obsojenca posebej. Kot \u00bbprelahkotno\u00ab vidi razlago vi\u0161jega sodi\u0161\u010da (to\u010dka 123 drugostopenjske sodbe), da je prvostopenjsko sodi\u0161\u010de \u017ee pri presoji dejanskega stanja glede vsakega obsojenca sklepalo o tem, da so ravnali v krivdni obliki direktnega (obarvanega) naklepa.\n\n135. Slede\u010d sedmemu odstavku 364. \u010dlena ZKP mora sodi\u0161\u010de v obrazlo\u017eitvi sodbe med drugim dolo\u010dno in popolnoma navesti, kateri razlogi so bili za sodi\u0161\u010de odlo\u010dilni pri re\u0161evanju pravnih vpra\u0161anj, zlasti pri ugotavljanju, ali sta podana kaznivo dejanje ter \u00bbkazenska odgovornost\u00ab (krivda) obdol\u017eenca. Obrazlo\u017eitev krivde se nana\u0161a na utemeljitev njene oblike, v konkretnem primeru torej na razloge, zakaj je dokazano, da je obsojeni storil kaznivo dejanje z direktnim naklepom.100 Zakon pa ne dolo\u010da notranje zgradbe razlogov sodbe.101 Vrhovno sodi\u0161\u010de je \u017ee odlo\u010dilo,102 da celo, \u010de pravno sklepanje o obliki krivde obsojenca ne bi bilo izrecno navedeno v razlogih sodbe, to ne bi pomenilo absolutne bistvene kr\u0161itve dolo\u010db kazenskega postopka po 11. to\u010dki prvega odstavka 371. \u010dlena ZKP, kadar je sodi\u0161\u010de v razlogih sodbe navedlo odlo\u010dilna dejstva, na podlagi katerih je mo\u010d narediti nedvoumen zaklju\u010dek o krivdni obliki, s katero je obsojenec storil kaznivo dejanje. Zato samo po sebi ni problemati\u010dno, da je sodi\u0161\u010de prve stopnje v predmetni zadevi celovito navedlo razloge o krivdi vseh petih obsojencev (to\u010dka 18 prvostopenjske sodbe).103 Ne le, da so razlogi o krivdi (tudi) obsojenega E. E. torej podani; v to\u010dkah 14 \u2013 15 sodbe,104 kot je pravilno prepoznalo \u017ee vi\u0161je sodi\u0161\u010de (to\u010dka 123 drugostopenjske sodbe), so razumno obrazlo\u017eena izvr\u0161itvena ravnanja obsojenca, iz katerih je sodi\u0161\u010de (v povezavi z razlogi v to\u010dki 18 prvostopenjske sodbe) gotovo zaklju\u010dilo, da je kot \u010dlan hudodelske zdru\u017ebe zavestno in hote izpolnil zakonske znake kaznivega dejanja trgovine z ljudmi po petem v zvezi s prvim odstavkom 113. \u010dlena KZ-1.\n\nK zahtevi za varstvo zakonitosti zagovornikov obsojenega D. D.\n\n136. Vrhovno sodi\u0161\u010de uvodoma pritrjuje odgovoru vrhovne dr\u017eavne to\u017eilke na zahteve za varstvo zakonitosti, da zahteva zagovornikov obsojenega D. D. v prete\u017enem delu prestavlja lepljenko (copy-paste) prito\u017eb zoper sklepe o odreditvi in podalj\u0161anju pripora in uvedbi preiskave, tudi navedb ugovora zoper obto\u017enico, pri \u010demer zahteva vsebuje fraze, kot so \u00bbizpodbijani sklep o opravi preiskave\u00ab, \u00bbz ugovorom izpodbijana obto\u017enica\u00ab ipd. V lu\u010di dopustnih razlogov za vlo\u017eitev zahteve za varstvo zakonitosti (prvi odstavek 420. \u010dlena ZKP) Vrhovno sodi\u0161\u010de ob sklicevanju na to\u010dko 107 te sodbe znova poudarja, da sklep o preiskavi, obto\u017enica oziroma kr\u0161itve v predhodnih fazah postopka, ki jih je mogo\u010de odpraviti na glavni obravnavi ter nimajo vpliva na zakonitost sodbe, ne morejo biti predmet presoje v postopku s tem izrednim pravnim sredstvom. Enako velja za v tej fazi izklju\u010deno izpodbijanje sklepov o odreditvi ali podalj\u0161anju pripora. Druga\u010dna razlaga bi pomenila podalj\u0161evanje zakonskega (prekluzivnega) roka za vlo\u017eitev zahteve za varstvo zakonitosti zoper sklepe o priporu med kazenskim postopkom (\u010detrti odstavek 420. \u010dlena v zvezi s tretjim odstavkom 421. \u010dlena ZKP).105 V tem pogledu Vrhovno sodi\u0161\u010de ni preizku\u0161alo naslednjih navedb:\n\n\u2012 da preiskovalna sodnica, ki je izdala sklep o preiskavi z dne 18. 6. 2018, sama ni zasli\u0161ala obsojencev, vklju\u010dno s D. D., temve\u010d je zasli\u0161anja opravil drug preiskovalni sodnik, obse\u017een sklep o preiskavi pa je spisala v nekaj urah;106\n\n\u2012 da je \u00bbeden od zagovornikov obdol\u017eenih Tajvancev\u00ab vlo\u017eil predlog za izlo\u010ditev preiskovalne sodnice,107 ki obsojencu in zagovorniku ni dovolila, da sta prisotna pri zasli\u0161anju drugih (takrat \u0161e) obdol\u017eencev;\n\n\u2012 da so bila zasli\u0161anja pri\u010d v preiskavi \u00bbsporna in nezakonita\u00ab, kar je \u017ee samo po sebi nesubstancirano, obramba pa je zahtevala ponovno izvedbo vseh preiskovalnih dejanj;\n\n\u2012 da preiskovalna sodnica ni odlo\u010dila o dokaznih predlogih za forenzi\u010dno-tehni\u010dni pregled ra\u010dunalnika v lasti D. D., pridobitev ban\u010dnih izpiskov A. A. in A. J. ter dru\u017ebe A. d.o.o., prav tako pa ni odlo\u010dila o pro\u0161nji obrambe, da \u00bbceloten spis (zlasti listinsko dokumentacijo)\u00ab pretvori v digitalno obliko in jo zape\u010de na DVD zgo\u0161\u010denko ter kopira, saj vlo\u017eniki v zahtevi domnevne kr\u0161itve pravice do (u\u010dinkovite) obrambe ve\u017eejo le na fazo preiskave, tj. vztrajno zatrjujo\u010d, da se \u00bbpreiskava ne bi smela zaklju\u010diti\u00ab, ne zatrjujejo pa, da bi bila v tem pogledu obramba onemogo\u010dena tudi v fazi glavne obravnave;\n\n\u2012 da preiskovalna sodnica ni odlo\u010dila o predlogih obrambe za izlo\u010ditev dokazov oziroma da je zavrnila dokazne predloge \u00bbkar \u0161tirih zagovornikov Tajvancev\u00ab, saj je o vseh predlogih v obeh smereh odlo\u010dilo sodi\u0161\u010de po vlo\u017eitvi obto\u017enice;\n\n\u2012 da preiskava ni bila zaklju\u010dena, zato to\u017eilstvo ne bi smelo vlo\u017eiti obto\u017enice,108 pri \u010demer so trditve, da ne obsojencu ne zagovorniku ni bil vro\u010den sklep senata z dne 6. 7. 2018, s katerim so bile zavrnjene prito\u017ebe zoper sklep preiskovalne sodnice o uvedbi preiskave z dne 12. 3. 2018, protispisne (vro\u010dilnici pri list. \u0161t. 8996) in ne more dr\u017eati, da sklep o preiskavi ni postal pravnomo\u010den \u0161e preden je to\u017eilstvo vlo\u017eilo obto\u017enico;\n\n\u2012 da pri obsojencu ne obstaja nevarnost za pobeg, kar naj bi izpodbijalo priporni razlog begosumnosti iz 1. to\u010dke prvega odstavka 201. \u010dlena ZKP, pri tem pa zahteva polemizira s predlogi to\u017eilstva za podalj\u0161anje pripora, napada trajanje pripora in izpodbija sklepe o odreditvi ter podalj\u0161anjih pripora;\n\n\u2012 da sklep Vrhovnega sodi\u0161\u010da II Kr 1842/2018-711 z dne 17. 4. 2018 o podalj\u0161anju pripora in (nedefinirani) kasnej\u0161i sklep o podalj\u0161anju pripora nista bila vro\u010dena obsojencu v roku iz drugega odstavka 20. \u010dlena Ustave, pri \u010demer ne dr\u017ei, da sodba Vrhovnega sodi\u0161\u010da XI Ips 1842/2018-1159 z dne 5. 7. 2018, s katero so bile zavrnjene zahteve za varstvo zakonitosti zoper sklep II Kr 1842/2018-711, ni bila vro\u010dena obsojencu in zagovorniku (vro\u010dilnici pri list. \u0161t. 9558).\n\n137. Vlo\u017eniki trdijo, da \u00bbslovensko sodi\u0161\u010de ni pristojno\u00ab, saj so (nekateri) obsojenci tuji dr\u017eavljani in Slovenija nima jurisdikcije na Tajvanu, o\u010ditana dejanja so se zgodila v tujini, za isto dejanje pa so \u017ee bili v kazenskem postopku na Tajvanu ter bi sodi\u0161\u010de moralo v skladu z na\u010delom ne bis in idem postopek ustaviti. Na tak\u0161ne navedbe se Vrhovnemu sodi\u0161\u010du razen pritrditvi razlogom v to\u010dki 81 sodbe vi\u0161jega sodi\u0161\u010da ni treba odzvati. O tem, da je obsojeni D. D. izvr\u0161eval kaznivo dejanje na ozemlju Republike Slovenije, tj. zlasti na lokaciji na prvem naslovu, pa\u010d ne more biti nobenega dvoma, kazenski zakon Republike Slovenije pa velja za vsakogar, ki stori kaznivo dejanje na njenem ozemlju (t. i. teritorialno na\u010delo \u2013 prvi odstavek 10. \u010dlena KZ-1). Prav tako ne dr\u017ei, da je bil obsojenec za isti histori\u010dni dogodek \u017ee kazenskopravno obravnavan, saj iz sodbe tajvanskega sodi\u0161\u010da (priloga A1222), ki jo imajo vlo\u017eniki o\u010ditno v mislih, izhaja, da je \u0161lo v tajvanskem kazenskem postopku za obravnavo kaznivih dejanj goljufij na \u0161kodo kitajskih dr\u017eavljanov, ne za obravnavano kaznivo dejanje trgovine z ljudmi, prav tako pa iz omenjene sodbe ne izhaja, da bi bil med obsojenimi D. D. Zakaj se sodi\u0161\u010de v obrazlo\u017eitvi sodbe ne bi smelo sklicevati na tajvansko sodbo, vklju\u010dno z vlogami nekaterih le primeroma na\u0161tetih \u010dlanov hudodelske zdru\u017ebe, zagovorniki z ni\u010demer ne substancirajo. V nadaljevanju zahteve pa v nasprotju s seboj \u0161e \u00bbpozivajo\u00ab to\u017eilstvo, naj v spis predlo\u017ei \u00bbobsodilne sodbe s Tajvana\u00ab.\n\n138. Zagovorniki na\u0161tevajo dolo\u010dene dokaze, ki naj bi bili pridobljeni nezakonito, pri \u010demer golo na\u0161tevanje na zado\u0161\u010da kriteriju substanciranosti zahteve. Nekateri dokazi so povsem nedolo\u010dljivi, npr. \u00bbdokaz na list. 14 predloga ODT\u00ab, nekatere navedbe pa neobrazlo\u017eene, npr. da je bila \u00bbhi\u0161na preiskava nezakonita\u00ab. Vlo\u017eniki protispisno zatrjujejo, da pri\u010da E. E. pred zasli\u0161anjem v fazi nujnih preiskovalnih dejanj ni bila pou\u010dena kot privilegirana pri\u010da po 236. \u010dlenu ZKP, saj prav nasprotno izhaja iz podatkov spisa (list. \u0161t. 4204 \u2013 4210). Glede \u017ee prej pravnomo\u010dno obsojenega P. P. pa navajajo, da slednji ni bil pou\u010den o privilegiju zoper samoobto\u017ebo, preden je v spis vlo\u017eil t. i. tajvansko obto\u017enico, prav tako se o tem procesnem dejanju ni z nikomer posvetoval, tj. ne s svojim zagovornikom niti z drugimi soobto\u017eenci, pomena obto\u017enice pa ni razumel. Pri obto\u017enici gre za pravni akt Tajvana, ki je bil tam pridobljen s kr\u0161itvijo temeljnih \u00bb\u010dlove\u0161kih\u00ab pravic (nedovoljeni pritiski, gro\u017enje), zato gre za nezakonit dokaz, ki se v kazenskem postopku ne bi smel uporabiti, iz spisa pa bi moral biti izlo\u010den.\n\n139. Sr\u017e privilegija zoper samoobto\u017ebo kot pravnega jamstva v kazenskem postopku iz \u010detrte alineje 29. \u010dlena Ustave je v tem, da mora biti obdol\u017eencu dopu\u0161\u010deno, da je v (pred)kazenskem postopku pasiven oziroma da se sam zavestno, razumno in predvsem prostovoljno odlo\u010da, ali bo z dr\u017eavnimi organi (odkrivanja, pregona ter sojenja) sodeloval ali ne.109 To ustavno procesno jamstvo dr\u017eavi prepre\u010duje siliti posameznika v to, da postane vir dokazov zoper samega sebe. Namen privilegija zoper samoobto\u017ebo je ohraniti obdol\u017een\u010devo procesno subjektiviteto, s tem pa po\u0161ten postopek. Vrhovno sodi\u0161\u010de je \u017ee judiciralo,110 da ni izklju\u010deno, da kr\u0161itev ustavno varovanih pravic dolo\u010dene osebe (P. P.) lahko u\u010dinkuje (ekskluzijsko) tudi zoper druge (soobto\u017eence), vendar v konkretni konstelaciji \u017ee izhodi\u0161\u010dno ni mogo\u010de govoriti o kr\u0161itvi privilegija zoper samoobto\u017ebo. Obto\u017enico Okro\u017enega to\u017eilstva Miaoli, Tajvan (list. \u0161t. 11441 \u2013 11474), je v spis vlo\u017eil P. P. sam, pri \u010demer je v spremnem dopisu celo izrecno navedel (list. \u0161t. 11440), da je to storil \u00bbpo svoji volji\u00ab. P. P. je imel ves \u010das postopka zagovornika, prav tako pa je bil ve\u010dkrat, kot je pojasnilo \u017ee sodi\u0161\u010de prve stopnje (to\u010dka 9 prvostopenjske sodbe), pou\u010den po tretjem odstavku 5. \u010dlena, drugem odstavku 227. \u010dlena oziroma petem odstavku 321. \u010dlena ZKP, da ni dol\u017ean storiti ni\u010desar zoper sebe. Privilegij zoper samoobto\u017ebo pri samoiniciativnem ravnanju ne more biti prekr\u0161en, izvajanja vlo\u017enikov zahteve o nerazumevanju obto\u017enice ali odsotnosti posvetovanja pa so bodisi neizkazana bodisi nerelevantna. Navedbe v zahtevi v zvezi z domnevnimi kr\u0161itvami \u010dlovekovih pravic na Kitajskem oziroma Tajvanu ostajajo na ravni nepodprtih insinuacij, zato so pozivi k izlo\u010ditvi listine iz spisa neutemeljeni.111 \u010ce iz procesnega gradiva ne izhajajo relevantne okoli\u0161\u010dine, ki bi vzpostavljale dol\u017enost sodi\u0161\u010da preverjati zakonitost delovanja tujih dr\u017eavnih organov, je trditveno breme v tej smeri na strani obrambe.112\n\n140. Kr\u0161itev pravice do obrambe in do uporabe svojega jezika zahteva sprva uveljavlja z navedbami, da obsojencu ni bila \u00bbdostavljena\u00ab obto\u017enica, prevedena v jezik, ki ga razume. Kot je odgovorilo \u017ee vi\u0161je sodi\u0161\u010de (to\u010dka 79 drugostopenjske sodbe), so take trditve protispisne, saj je bila obto\u017enica v prevodu v kitajski jezik vro\u010dena obsojencu 17. 8. 2018 (podpisana vro\u010dilnica pri list. \u0161t. 9001). \u0160ir\u0161e pa vlo\u017eniki zatrjujejo, da obsojenec govori zgolj tajvansko nare\u010dje kitaj\u0161\u010dine, sodi\u0161\u010de pa ni zagotovilo tolma\u010dev za tajvansko mandarin\u0161\u010dino, zaradi \u010desar je bila okrnjena obsojen\u010deva pravica do priprave uspe\u0161ne obrambe.\n\n141. Sodi\u0161\u010de prve stopnje (to\u010dka 1 prvostopenjske sodbe) je po pridobljenih pojasnilih tolma\u010da dr. \u017dige Tr\u0161arja in profesorja sinologije dr. Mitje Sajeta zaklju\u010dilo, da so jezikovne razlike med t. i. celinsko in t. i. tajvansko mandarin\u0161\u010dino zanemarljive ter primerljive z niansami med posameznimi slovenskimi nare\u010dji, pri \u010demer je sodni tolma\u010d Tr\u0161ar izrecno zagotovil, da pri prevajanju uporablja tudi tajvansko mandarin\u0161\u010dino. Da so vsi tujci, vklju\u010dno z obsojenim D. D., ki so bili izsledeni pri hi\u0161ni preiskavi preiskavi na prvem naslovu, razumeli t. i. celinsko mandarin\u0161\u010dino, pri komunikaciji pa ni bilo nobenih te\u017eav, je izpovedala tolma\u010dka pri hi\u0161ni preiskavi A. C. (list. \u0161t. 11692 \u2013 11694). Sodi\u0161\u010de ni prezrlo procesnih dejanj obsojenca v vseh fazah kazenskega postopka, iz katerih ni bilo mogo\u010de sklepati, da tolma\u010denja dr. \u017dige Tr\u0161arja ne bi razumel, prav nasprotno. Da je obsojenec v postopku ves \u010das aktivno sodeloval, pri \u010demer mu je bila o\u010ditno zagotovljena pravica uporabljati svoj jezik oziroma jezik, ki ga razume, je dodatno obrazlo\u017eilo \u0161e vi\u0161je sodi\u0161\u010de (to\u010dka 79 drugostopenjske sodbe).\n\n142. EK\u010cP v 6. \u010dlenu med drugim dolo\u010da, da ima, kdor je obdol\u017een kaznivega dejanja, pravico, da je takoj in nadrobno seznanjen v jeziku, ki ga razume, z bistvom ter vzroki obto\u017ebe, ki ga bremeni. Ustava v 62. \u010dlenu pa vsakomur priznava pravico, da pri uresni\u010devanju svojih pravic in dol\u017enosti ter v postopkih pred dr\u017eavnimi organi, ki opravljajo javno slu\u017ebo, uporablja svoj jezik in pisavo na na\u010din, ki ga dolo\u010da zakon. V izpeljavi te ustavne dolo\u010dbe v 8. \u010dlenu ZKP imajo stranke, pri\u010de in drugi udele\u017eenci v postopku pri preiskovalnih in drugih sodnih dejanjih ter na glavni obravnavi pravico uporabljati svoj jezik. \u010ce sodno dejanje oziroma glavna obravnava ne te\u010de v jeziku teh oseb, je treba zagotoviti ustno prevajanje tistega, kar oni oziroma drugi govorijo, ter listin in drugega dokaznega gradiva. Ustavno sodi\u0161\u010de je v zadevi Up-599/04 judiciralo,113 da je uresni\u010ditev pravic do enakega varstva pravic oziroma do po\u0161tenega sojenja mogo\u010da zgolj ob spo\u0161tovanju pravice obdol\u017eenca do uporabe svojega jezika in pisave, ter obrazlo\u017eilo, da je jezik, ki ga obdol\u017eenec v postopku uporablja (svoj jezik), praviloma materni jezik oziroma jezik naroda, ki mu pripada, ali jezik dr\u017eave, katere dr\u017eavljan je, ni pa to nujno.114 Kadar gre za prevajanje v t. i. tretji jezik, obstaja dol\u017enost organov kazenskega postopka, da preverijo obdol\u017een\u010devo znanje tretjega jezika oziroma ugotovijo, ali je njegovo znanje dovolj dobro za zagotovitev po\u0161tenega postopka.115 Prvenstvena je torej presoja, ali je bilo obdol\u017eencu zagotovljeno prevajanje v njegov materni jezik, \u0161ele v naslednjem koraku, \u010de je potreben, pa presoja znanja tretjega jezika.\n\n143. Poka\u017ee se, da v obravnavani zadevi ni pri\u0161lo do kr\u0161itev konvencijske, ustavne ali zakonske narave, niti do zatrjevane kr\u0161itve pravice do obrambe. Prvi\u010d, kot izhaja iz razlogov pravnomo\u010dne sodbe, ki jih vlo\u017eniki ne izpodbijajo, je sodni tolma\u010d dr. Tr\u0161ar pri prevajanju upo\u0161teval (malenkostne) nianse tajvanske mandarin\u0161\u010dine, kar je jezik, ki je obsojen\u010dev materni jezik. In drugi\u010d, kot je prav tako razvidno iz razlogov sodbe, so razlike med tajvansko in celinsko mandarin\u0161\u010dino zanemarljive ter primerljive razlikam med posameznimi nare\u010dji, zato tudi v primeru prevodov v celinsko mandarin\u0161\u010dino ne bi bilo mo\u010d govoriti o prevajanju v tretji jezik. S tem so merila, ki jih od sodi\u0161\u010da zahteva pravica do uporabe svojega jezika, izpolnjena, teze o stro\u0161kovnih vidikih tolma\u010da za tajvansko mandarin\u0161\u010dino pa nerelevantne.\n\n144. Zato ni ni\u010d problemati\u010dnega v navedbah zahteve, da je \u00bb10 % sklepov\u00ab obsojenec dobil prevedenih le v kitaj\u0161\u010dino, ne v tajvansko mandarin\u0161\u010dino. Vlo\u017eniki sami s sabo v nasprotju v zahtevi navajajo, da je obsojenec na ra\u010dunalniku v hi\u0161i gledal tako tajvanske kot kitajske filme; torej je slednje o\u010ditno razumel. Da zagovornik zaradi \u00bbjezikovnih ovir in obse\u017enega spisa\u00ab ni mogel ustrezno pripraviti obrambe (tj. v postopku, ki je od odvzema prostosti obsojencu do izreka prvostopenjske sodbe trajal ve\u010d kot dve leti), je nekonkretizirana trditev ter nanjo ni mogo\u010de odgovoriti. Zakaj naj bi pri\u0161lo do kr\u0161itev 14. in 23. \u010dlena Ustave ter 6. \u010dlena EK\u010cP s tem, ker celoten spis ni bil pretvorjen na DVD digitalni medij, zagovorniki niso pojasnili. Nepodprt ostaja tudi o\u010ditek, da v \u010dasu epidemije COVID-19 ni bilo mo\u010d vpogledati v spis, saj vlo\u017eniki ne zatrjujejo, da sodi\u0161\u010de vpogleda ne bi dovolilo, pri tem pa ne utemeljijo, kako bi razgla\u0161ena epidemija vsega mesec dni pred izrekom prvostopenjske sodbe lahko ovirala pripravo u\u010dinkovite obrambe. Glede navedb, da \u00bb90 % spisa\u00ab ni bilo prevedenega v kitaj\u0161\u010dino, pa Vrhovno sodi\u0161\u010de odgovarja, da je dol\u017enost sodi\u0161\u010da zagotoviti prevod le tiste dokumentacije, ki je bistvena za uveljavljanje obdol\u017een\u010devih pravic (prva alineja drugega odstavka 8. \u010dlena ZKP). Dejstvo, da posamezne (celo ve\u010dina) listine v spisu niso prevedene, ne predstavlja kr\u0161itve pravice do uporabe svojega jezika v postopku. Pravica do prevoda listin, ki so podlaga za odlo\u010danje v kazenskem postopku, ne se\u017ee tako dale\u010d, da bi bilo treba prevajati vso dokumentacijo v spisu, tj. ne glede na njeno relevantnost.116 \u010ce obramba oceni, da je glede na konkretne okoli\u0161\u010dine primera treba zagotoviti prevajanje drugega gradiva, da bi se s tem zagotovilo uresni\u010devanje jamstev ali pravic v kazenskem postopku, bi morala to predlagati sodi\u0161\u010du (tretji odstavek 8. \u010dlena ZKP). Kolikor sodi\u0161\u010de predloga ne bi upo\u0161tevalo, bi lahko vlo\u017eila ugovor (peti odstavek 8. \u010dlena ZKP), ne nazadnje pa uveljavljala tudi obstoj bistvene kr\u0161itve dolo\u010db kazenskega postopka po 3. to\u010dki prvega odstavka 371. \u010dlena ZKP. Vlo\u017eniki zahteve za varstvo zakonitosti z izjemo zgoraj povzetega posplo\u0161enega o\u010ditka ni\u010desar od navedenega niso substancirali; pojasnili niso niti, katere listine niso bile prevedene v kitajski jezik, katera dejstva naj bi sodi\u0161\u010de utemeljevalo na njihovi podlagi, kot tudi ne, kako naj bi nakazana kr\u0161itev vplivala na zakonitost pravnomo\u010dne sodbe. Zato zahteve v tem delu ni mogo\u010de preizkusiti.\n\n145. Po stali\u0161\u010du zahteve naj bi obstajal \u00bbkonflikt interesov\u00ab pri tolma\u010dih, ki delajo za dr\u017eavno to\u017eilstvo in sodi\u0161\u010de, hkrati pa so taisti tolma\u010di prevajali razgovore med obsojenci ter zagovorniki, s \u010dimer naj bi bila onemogo\u010dena u\u010dinkovita obramba, obsojencu pa prekr\u0161ena 2. in 14. \u010dlen Ustave ter 6. \u010dlen EK\u010cP. Vrhovno sodi\u0161\u010de sprejema odgovor vi\u0161jega sodi\u0161\u010da (to\u010dka 80 drugostopenjske sodbe), da gre zgolj za posplo\u0161ene navedbe, ki jih ni mogo\u010de preizkusiti; vlo\u017eniki namre\u010d ne pojasnijo dolo\u010dno, kateri od zaprise\u017eenih sodnih tolma\u010dev in glede katerih vsebin naj ne bi strokovno ter nepristransko opravil svojega dela, zato ne morejo imeti uspeha.\n\n146. Zagovorniki uveljavljajo nedopustnost postopanja sodi\u0161\u010da prve stopnje, ki da je onemogo\u010dalo mednarodno pravno pomo\u010d in u\u010dinkovita zaprosila za zasli\u0161anje pri\u010d, saj je zaprosila po\u0161iljalo le Ljudski republiki Kitajski, ki je v vojnem stanju s Tajvanom, ne pa denimo prek tajvanske ambasade na Dunaju. Pri tem je poseglo v domnevo nedol\u017enosti oziroma prejudiciralo zadevo, saj je v zaprosilih zapisalo, da so obto\u017eeni \u017ee spoznani za krive kaznivega dejanja trgovine z ljudmi ter jim je krivda dokazana. Zadnjega o\u010ditka ni mogo\u010de preizkusiti, saj vlo\u017eniki niso dolo\u010dno konkretizirali, v katerih zaprosilih naj bi sodi\u0161\u010de domnevno nedopustno ravnalo, prav tako pa tovrstnih decidiranih opredeljevanj v podatkih spisa ni zaslediti. V zvezi s problematiko izvajanja mednarodne pravne pomo\u010di na relaciji Slovenija \u2013 Ljudska republika Kitajska \u2013 Tajvan pa zagovorniki niso navedli prav nobenih dodatnih argumentov, na katere Vrhovno sodi\u0161\u010de ne bi odgovorilo pri obravnavi drugih zahtev za varstvo zakonitosti, zato se na kontekstualne razloge sklicuje.\n\n147. Vlo\u017eniki trdijo, da bi moralo sodi\u0161\u010de imenovati sodnega izvedenca za sinologijo, ki bi pojasnil pomen izraza \u00bb\u0161ef\u00ab v tajvanskem jeziku. S tem izpodbijajo razloge za zavrnitev dokaznega predloga obrambe z utemeljitvijo (list. \u0161t. 12027), da je \u00bb\u0161ef\u00ab na Tajvanu lahko tudi (spo\u0161tovan) uporabnik oziroma potro\u0161nik, ne nujno ena vodilnih oseb v klicnem centru. Sodi\u0161\u010de prve stopnje (to\u010dka 8 prvostopenjske sodbe) je dokazni predlog zavrnilo, saj je bila za ugotovitev pomena tega izraza v kontekstu odlo\u010dilnih dejstev bistvena njegova umestitev v vsebino prestre\u017eenih pogovorov na prvem naslovu, dodatna strokovna lingvisti\u010dna razlaga pa bi bila pri tem odve\u010d. Vi\u0161je sodi\u0161\u010de (to\u010dka 89 drugostopenjske sodbe) je presoji prvega sodi\u0161\u010da pritrdilo. Vrhovno sodi\u0161\u010de ugotavlja, da je bila zavrnitev dokaznega predloga skladna z merili odlo\u010danja o dokaznih predlogih (to\u010dka 20 te sodbe) in ume\u0161\u010dena v celovito dokazno oceno dogajanja ter hierarhije v klicnem centru, vklju\u010dno z oznako \u00bb\u0161efa\u00ab kot nekoga, ki je imel v hi\u0161i v razmerju do \u017ertev nadrejen polo\u017eaj. Vztrajanje pri dokaznem predlogu ne utemeljuje (le nakazane) kr\u0161itve pravice do obrambe, temve\u010d izra\u017ea nestrinjanje z dejanskim stanjem.\n\n148. Enako velja za zavrnitev dokaznega predloga, \u00bbnaj se predlo\u017eijo vse letalske karte za Tajvance v klicnem centru v Ljubljani\u00ab (list. \u0161t. 12027), s \u010dimer se bo izkazalo, da si obsojenec ni sam kupil vozovnice niti je ni imel pri sebi, saj je sam navadna \u017ertev. Ni\u017eji sodi\u0161\u010di (to\u010dka 8 prvostopenjske in to\u010dka 98 drugostopenjske sodbe) sta pojasnili, da se obsojencu ne o\u010ditajo dejavnosti v zvezi z nakupom ter hrambo letalskih vozovnic, kar pa pomeni, da pri slednjih ne gre za pravno upo\u0161tevne, tj. relevantne dokaze, ki bi vplivali na presojo ravnanj \u010dlanov hudodelske zdru\u017ebe v klicnem centru. Razloge obeh sodi\u0161\u010d Vrhovno sodi\u0161\u010de sprejema.\n\n149. Nadalje je bil zavrnjen dokazni predlog za postavitev izvedenca grafolo\u0161ke stroke, ki naj bi pregledal eviden\u010dni obrazec v zvezi z izvr\u0161evanjem telefonskih goljufij in ugotovil, ali ga je podpisal obsojeni D. D. (list. \u0161t. 13538). Obe sodi\u0161\u010di (to\u010dka 8 prvostopenjske in to\u010dka 98 drugostopenjske sodbe) sta utemeljili, da gre pri predlaganem izvedenstvu za neprimeren dokaz, saj izvedenec ne bi razpolagal z obsojen\u010devimi nevplivnimi podpisi v kitajskih pismenkah, ki bi jih primerjal s podpisom v pismenkah na eviden\u010dnem obrazcu (list. \u0161t. 13124). Prvostopenjsko sodi\u0161\u010de slednjega v dvomu niti ni \u0161telo za obremenilni dokaz zoper obsojenca. Tudi Vrhovno sodi\u0161\u010de ugotavlja, da je bil dokazni predlog utemeljeno zavrnjen.\n\n150. Zavrnjen je bil \u0161e dokazni predlog obrambe, naj sodi\u0161\u010de opravi pregled biolo\u0161kih sledi in prstnih odtisov na elektronskih napravah oziroma potnih listih, ki so bili zase\u017eeni v klicnem centru, ter te primerja z biolo\u0161kim materialom obsojenca, \u00bbpo potrebi\u00ab pa postavi \u00bbustreznega izvedenca\u00ab. Iz tega naj bi izhajalo, da obsojenec spornih naprav ali potnih listov ni uporabljal, kar pomeni, da ni bil organizator (list. \u0161t. 10766). Obe sodi\u0161\u010di (to\u010dka 8 prvostopenjske in to\u010dka 98 drugostopenjske sodbe) sta pojasnili, da odreditev analize biolo\u0161kih ter daktiloskopskih sledi ne bi razkrila nobenega pomembnega dejstva, saj se obsojencu niti ne o\u010dita, da je edini prihajal v stik z elektronskimi napravami, sodi\u0161\u010du pa so bili predlo\u017eeni le potni listi obsojencev, ne tudi \u017ertev. Pri presoji vsebine dokaznega predloga, kakr\u0161nega sta imeli sodi\u0161\u010di pred seboj, pa je klju\u010dno, da naj bi izvedba teh dokazov razkrila, da obsojenec ni bil \u00bborganizator\u00ab (o\u010ditno hudodelske zdru\u017ebe), kar se mu sploh ni o\u010ditalo. Prav tako ni jasno, o katerih elektronskih napravah naj bi bilo govora. Zato so pravilni razlogi ni\u017ejih sodi\u0161\u010d, da predlagani dokazi ne bi imeli vpliva na ugotavljanje pravnorelevantnih dejstev.\n\n151. Navedbe, da \u00bbv kolikor obstajajo prisluhi, narejeni po 15. 12. 2017, bo iz njih izhajalo, da je obdol\u017eeni D. D. bil navadni delavec\u00ab, so v tolik\u0161ni meri nejasne, da jih ni mogo\u010de preizkusiti v smeri katerega koli od razlogov za vlo\u017eitev zahteve.\n\n152. Zagovorniki navajajo, da \u00bb90 % pri\u010d\u00ab, katerih zasli\u0161anje je predlagala obramba, sodi\u0161\u010de ni vabilo niti ni obrazlo\u017eilo, zakaj dokazov ne bo izvedlo. Pri\u010de na\u0161tevajo, pri \u010demer pa podatki spisa razkrijejo, da je sodi\u0161\u010de prve stopnje:\n\n\u2012 pri\u010de A. D., \u017d. \u017d., A. E., A. H., A. K., A. L., A. C. in A. O. zasli\u0161alo na glavni obravnavi;\n\n\u2012 s soglasjem strank (drugi odstavek 340. \u010dlena ZKP) prebralo izpovedbo pri\u010de A. M.;\n\n\u2012 prebralo izpovedbe 32 \u017ertev trgovine z ljudmi, izsledenih v klicnem centru na prvem naslovu, ki so bile zasli\u0161ane v fazi nujnih preiskovalnih dejanj (to\u010dka 7 prvostopenjske sodbe);\n\n\u2012 zavrnilo dokazne predloge za zasli\u0161anje pri\u010d, ki prebivajo na Tajvanu, tj. zaradi njihove nedosegljivosti (to\u010dka 7);\n\n\u2012 zavrnilo dokazni predlog za zasli\u0161anje tajnega policijskega sodelavca A. N., ki se ne pojavlja v dokumentaciji, zbrani v predmetnem predkazenskem postopku, zlasti pa obramba z ni\u010demer ni substancirala namigov, da naj bi pri\u010da potrdila, da je policija v konkretni zadevi \u00bbnezakonito zbirala dokaze\u00ab (to\u010dka 8).\n\n153. Poka\u017ee se torej, da so trditve vlo\u017enikov zahteve protispisne, saj je prvostopenjsko sodi\u0161\u010de bodisi izvedlo dokaze z zasli\u0161anjem pri\u010d bodisi pojasnilo razloge oziroma zakonsko podlago, zakaj nekaterih pri\u010d ni zasli\u0161alo ali jih (iz objektivnih vzrokov) ni moglo zasli\u0161ati. Vrhovno sodi\u0161\u010de je v tej sodbi \u017ee obrazlo\u017eeno presodilo, da procesnim odlo\u010ditvam sodi\u0161\u010da ni mo\u010d o\u010ditati nezakonitosti, tj. vklju\u010dno z branjem izpovedb 32 \u017ertev oziroma zavrnitvijo dokaznih predlogov za zasli\u0161anje (drugih) tajvanskih pri\u010d. Tudi zavrnitev dokaznega predloga za zasli\u0161anje A. N. pa je zaradi odsotnosti potrebne utemeljitve pravne upo\u0161tevnosti predlaganega dokaza skladna z merili, ki so se izoblikovala na podlagi 29. \u010dlena Ustave. Zato s smiselnim vztrajanjem pri izvedbi teh dokazov vlo\u017eniki zahteve ne morejo uspeti. Sodi\u0161\u010dema ni mo\u010d o\u010ditati, da se nista izrekli o dokaznem predlogu za postavitev izvedenca medicinske (psihiatri\u010dne) stroke, saj dokaznega predloga obramba obsojenega D. D. sploh ni podala (to\u010dka 96 drugostopenjske sodbe).\n\n154. Z navedbami, da je \u00bbnesprejemljivo in nerazumsko\u00ab, da se obsojencu o\u010ditajo dejanja, storjena pred 15. 12. 2017, ko je tudi on kot ena vodilnih oseb prevzel ter vodil klicni center na prvem naslovu, zahteva nakazuje enako kr\u0161itev kot zagovornik soobsojenega E. E. (to\u010dka 118 te sodbe). V to\u010dki 119 je Vrhovno sodi\u0161\u010de odgovorilo, da so vsi obsojenci ravnali kot \u010dlani hudodelske zdru\u017ebe, ki je v Sloveniji delovala vsaj od novembra 2015 dalje, vendar vsak glede na svojo vlogo v zdru\u017ebi, v razli\u010dnih obdobjih in na razli\u010dnih naslovih. November 2015 je za\u010detna \u010dasovna to\u010dka delovanja zdru\u017ebe v Sloveniji, pri \u010demer vanj niso bili od vsega za\u010detka vklju\u010deni vsi \u010dlani. Obsojeni D. D. je 14. 9. 2017 A. A. nakazal denar za vzpostavitev klicnih centrov, dne 29. 9. 2017 pa je pri\u0161el v Evropo ter od 15. 12. 2017 do 18. 1. 2018 kot pomo\u010dnik P. P. skrbel za delovanje klicnega centra na prvem naslovu. Ne dr\u017ei, da obsojen\u010deva vloga v klicnem centru ni konkretizirana v opisu kaznivega dejanja. Nadaljnje navedbe, da je vloga obsojenca v sodbi podana skopo in nepregledno, iz opisa pa ne izhaja, da bi storil kak\u0161no kaznivo dejanje ter bil \u00bbsoorganizator\u00ab kriminalne zdru\u017ebe, so zmotne, zaradi njihove pav\u0161alnosti pa dodaten odgovor ni potreben. Dodati je, da se obsojencu ne o\u010dita, da je bil soorganizator hudodelske zdru\u017ebe, temve\u010d je bil njen \u010dlan. Sodi\u0161\u010de prve stopnje (to\u010dka 14 prvostopenjske sodbe) je utemeljilo, zakaj je zaklju\u010dilo, da je obsojenec nakazal konkretizirana denarna sredstva v vi\u0161ini 12.193,00 USD A. A., druga\u010dna stali\u0161\u010da zahteve pa nasprotujejo drugemu odstavku 420. \u010dlena ZKP. Nepojasnjeni so tudi namigi, da je sodi\u0161\u010de obsojenca \u00bbena\u010dilo\u00ab z O. O. ali z A. P.\n\n155. Kr\u0161itve drugega odstavka 371. \u010dlena ZKP117 in ustavnih (konvencijskih) pravic iz 2., 14. in 22. \u010dlena Ustave ter 5. in 6. \u010dlena EK\u010cP zahteva \u017ee uvodoma uveljavlja s pav\u0161alni navedbami (da ne dr\u017ei, da je dejansko stanje dovolj jasno, zaradi \u010desar naj bi bili dodatni dokazni predlogi obrambe odve\u010dni), ki jih ni mo\u010d preizkusiti. Enako velja za povzemanje teoreti\u010dnih definicij materialne resnice oziroma domneve nedol\u017enosti. Zakaj naj bi bila odlo\u010dba Vrhovnega sodi\u0161\u010da v zadevi I Ips 53384/2014118 aplikativna v predmetni zadevi, vlo\u017eniki ne povedo, \u0161e toliko manj utemeljijo. V tej sodbi je \u017ee bilo pojasnjeno, da izpodbijana pravnomo\u010dna sodba ni t. i. indi\u010dna sodba, ki bi temeljila zgolj na presoji posrednih dokazov. Da sodba temelji na posameznih fragmentarnih (posrednih) dokazih, pa so vnovi\u010d povsem posplo\u0161ene navedbe. Z navedbami, da bi bilo kazenski postopek zoper obsojenca treba ustaviti v skladu z 277. \u010dlenom ZKP, ki v prvem odstavku ureja odlo\u010ditve zunajobravnavnega senata v fazi kontrole obto\u017enice, zagovorniki prvenstveno ne izpodbijajo pravnomo\u010dne sodbe, kar je vidno tudi iz teoreti\u010dnih izvajanj v smeri (neobstoja) utemeljenega suma. Po vsebini pa gre za ponavljanje obsojen\u010devega zagovora oziroma izra\u017eanje nestrinjanja z dejanskimi zaklju\u010dki ni\u017ejih sodi\u0161\u010d, kar ni razlog za vlo\u017eitev zahteve za varstvo zakonitosti (drugi odstavek 420. \u010dlena ZKP). Kolikor se Vrhovno sodi\u0161\u010de izrecno ne opredeljuje druga\u010de, niti v ostalem navedbe v zahtevi ne prese\u017eejo nedovoljenega uveljavljanja zmotne ugotovitve dejanskega stanja, \u010deprav pod videzom zatrjevanja drugih kr\u0161itev.119 Izvajanja, s katerimi vlo\u017eniki nudijo svoje poglede na dejansko stanje, mestoma z lastnimi vrednotenji izvedenih dokazov, brez razpoznavne sistematike in logike pre\u017eemajo celotno zahtevo. Vrhovno sodi\u0161\u010de zato odgovarja, da pravnomo\u010dna sodba vsebuje razumno utemeljene dejanske zaklju\u010dke, ki jih z nepreglednim ter ponavljajo\u010dim se nizanjem ugovorov dejanske narave ni mogo\u010de izpodbiti.\n\n156. Izvajanja zagovornikov v izjavi o odgovoru \u00bbODT\u00ab (prav Vrhovnega dr\u017eavnega to\u017eilstva) na zahteve za varstvo zakonitosti v vlogi z dne 16. 6. 2021 so podana po poteku 3-mese\u010dnega roka za vlo\u017eitev zahteve iz tretjega odstavka 421. \u010dlena ZKP. V izjavi gre za ponavljanje o\u010ditkov iz zahteve brez dodane vrednosti; druge trditve so delno materialno neiz\u010drpane v lu\u010di petega odstavka 420. \u010dlena ZKP (dodajanje \u00bbizkori\u0161\u010danja\u00ab v opis kaznivega dejanja), delno pa naka\u017eejo le nedovoljen razlog za vlo\u017eitev zahteve za varstvo zakonitosti (primernost kazenske sankcije).\n\nC.\n\n157. Kr\u0161itve iz prvega odstavka 420. \u010dlena ZKP, ki jih je mogo\u010de uveljavljati z zahtevo za varstvo zakonitosti, v predmetni zadevi niso podane, zahteve pa so bile deloma vlo\u017eene tudi v nasprotju z drugim odstavkom 420. \u010dlena ZKP. Zato je Vrhovno sodi\u0161\u010de vse zahteve kot neutemeljene zavrnilo (prvi odstavek 425. \u010dlena ZKP).\n\n158. Kljub temu, da zagovorniki z izrednimi pravnimi sredstvi niso uspeli, je Vrhovno sodi\u0161\u010de, enako kot \u017ee sodi\u0161\u010di ni\u017ejih stopenj (to\u010dka 24 prvostopenjske in to\u010dka 162 drugostopenjske sodbe), na podlagi 98.a \u010dlena ter \u010detrtega odstavka 95. \u010dlena ZKP obsojence oprostilo pla\u010dila sodnih taks.\n\n159. Odlo\u010ditev je bila sprejeta soglasno.",
        "jedro": "Trditvenemu bremenu nezakonitosti delovanja dr\u017eavnega organa (to\u017eilstva) obramba ne more zadostiti s posplo\u0161enimi namigovanji, da naj bi dr\u017eavno to\u017eilstvo selekcioniralo dokazno gradivo ali da bi v predkazenskem postopku zbrani podatki morda lahko vsebovali tudi razbremenilno vsebino (t. i. fishing expedition).\n\nObjektivna nedosegljivost pri\u010d kot dokaznih sredstev obstaja tudi, kadar se pristojni organi zapro\u0161ene dr\u017eave kljub skrbnemu in vztrajnemu ravnanju na\u0161ega sodi\u0161\u010da ne odzivajo na zaprosila za izvedbo zasli\u0161anj prek mednarodne pravne pomo\u010di, posredovana po diplomatski poti. Iz utrjene sodne prakse izhaja, da je zahtevi po po\u0161tenem sojenju zado\u0161\u010deno, kadar je obdol\u017eencu (obrambi) vsaj enkrat v postopku omogo\u010deno, da se soo\u010di z obremenilnimi pri\u010dami, da se seznani z njihovimi izpovedbami ter da se nanje lahko odzove.\n\n\u010ce sodi\u0161\u010de ne sprejme obrambnih tez glede neke pravnorelevantne okoli\u0161\u010dine ali \u010de zavrne povezan dokazni predlog, \u0161e ne pomeni, da je \u0161lo pri tem za rezultat vnaprej oblikovane dokazne ocene. Za nedopustno vnaprej\u0161njo dokazno oceno pri odlo\u010danju o dokaznih predlogih gre takrat, kadar sodi\u0161\u010de predlog za dokazovanje relevantnega dejstva zavrne kot neuspe\u0161en, ne da bi se hkrati (obrazlo\u017eeno) sklicevalo na predhodni uspeh dokaznega postopka.\n\n\u017de iz jezikovne razlage zakonskega znaka \"zaradi (izkori\u0161\u010danja) storitve kaznivih dejanj\" po prvem odstavku 113. \u010dlena KZ-1 pojmovno izhaja, da je \u017ertev trgovine z ljudmi (lahko) isto\u010dasno storilec drugega kaznivega dejanja, ki ga izvr\u0161uje kot sredstvo doseganja protipravnih premo\u017eenjskih ciljev storilcev trgovine z ljudmi, ki z \u017ertvijo razpolagajo. Prav tako \u017ee iz opisa inkriminacije \"ne glede na morebitno privolitev te osebe\" izhaja, da privolitev v izvr\u0161evanje kaznivih dejanj za druge, ki je motivirana z bivanjsko stisko ranljive \u017ertve, ne izklju\u010duje biti kaznivega dejanja trgovine z ljudmi. Zlasti pa privolitev \u017ertve v razpolagalna ravnanja storilcev \u0161e ne pomeni (nujno) privolitve v kr\u0161itve njenih temeljnih \u010dlovekovih pravic.\n\nIzkori\u0161\u010danje (ekonomske) ranljivosti \u017ertve ne predstavlja izvr\u0161itvene oblike razpolaganja z \u017ertvijo v smislu prvega odstavka 113. \u010dlena KZ-1 (kupi, prevzame, nastani, prepelje, proda, izro\u010di, druga\u010de razpolaga), temve\u010d gre za sredstvo, da se razpolaganje z \u017ertvijo dose\u017ee.\n\nKadar je sodi\u0161\u010de v celotni obrazlo\u017eitvi sodbe z izjemo izolirane nespretne opredelitve konsistentno pri utemeljevanju krivde obsojenca, ni mo\u010d govoriti o precej\u0161njem nasprotju v razlogih o odlo\u010dilnih dejstvih (11. to\u010dka prvega odstavka 371. \u010dlena ZKP). \u0160ele presoja obrazlo\u017eitve sodbe kot celote poka\u017ee, ali je njena notranja kohezivnost poru\u0161ena do te mere, da je podana bistvena kr\u0161itev dolo\u010db kazenskega postopka.\n\nVklju\u010denost ravnanj kasneje obravnavanih obdol\u017eencev v opis predhodno izre\u010dene sodbe enemu od soobdol\u017eenih na podlagi priznanja krivde sama zase ne vzbuja pomislekov o nepristranskosti \u010dlanov sode\u010dega senata, kolikor gre za neizogibno vklju\u010ditev pri presoji ravnanj priznavajo\u010dega obdol\u017eenca kot \u010dlana hudodelske zdru\u017ebe. Nujna je celovita presoja okoli\u0161\u010din konkretnega procesnega polo\u017eaja, tj. ali je sodi\u0161\u010de prestopilo mejo (dovolj) skrbnega in zadr\u017eanega procesnega postopanja, pri \u010demer kr\u0161itve pravice do nepristranskega sojenja ne utemeljuje ne dejstvo, da bi sodi\u0161\u010de v sodbi na podlagi priznanja krivde iz opisa dejanja lahko izpustilo o\u010ditke, ki se nana\u0161ajo zgolj na soobdol\u017eence, niti dejstvo, da opis njihovih ravnanj ni podan v pogojni obliki.\n\nSklep o preiskavi in obto\u017enica, nasploh pa domnevne kr\u0161itve, ki jih je mogo\u010de odpraviti na glavni obravnavi ter ki nimajo vpliva na zakonitost sodbe, ne morejo biti predmet presoje v postopku z zahtevo za varstvo zakonitosti. Enako velja za sklepe o odreditvi ali podalj\u0161anju pripora, saj bi njihovo izpodbijanje v zahtevi, vlo\u017eeni zoper pravnomo\u010dno kon\u010dno odlo\u010dbo, pomenilo podalj\u0161anje zakonskega (prekluzivnega) roka za vlo\u017eitev zahteve zoper sklepe o priporu v teku postopka.",
        "odseki": [
            " da naj bi dr\u017eavno to\u017eilstvo selekcioniralo dokazno gradivo oziroma da bi pridobljeni podatki morda lahko vsebovali tudi razbremenilno vsebino (gre za t. i. fis",
            "i",
            "fishing expedition)",
            "o obravnavo po diplomatski poti",
            "da je zahtevi po po\u0161tenem sojenju zado\u0161\u010deno",
            "o, ko je obdol\u017eencu (obrambi) vsaj enkrat v postopku omogo\u010deno",
            "da se soo\u010di z obremenilnimi pri\u010dami",
            " da je seznanjena z njihovimi izpovedbami in se nanje lahko odzove",
            "\u0161e ne pomeni",
            "Za nedovoljeno vnaprej\u0161njo dokazno oceno gre pri odlo\u010danju o dokaznih predlogih takra",
            "kadar sodi\u0161\u010de predlog za dokazovanje relevantnega dejstva zavrne kot neuspe\u0161en",
            "e da bi se pri tem (obrazlo\u017eeno) sklicevalo na predhodni uspeh dokaznega postopka",
            "lja, da je \u017ertev trgovine z ljudmi isto\u010dasno storilec drugega kaznivega dejanja, n",
            "ilec z \u017ertvijo razpolaga",
            "r privolitev \u017ertev ne v izvr\u0161evanje kaznivih dejanj ",
            " sklepa, da je bit kaznivega dejanja trgovine z ljudmi",
            "7. \u010dlena KZ-1 up",
            "prevzame",
            "nastani",
            "prepelje",
            "proda",
            "izro\u010di",
            "to\u010dke prvega odstavka 371",
            "\u010dlena ZKP)",
            "ar je podana bistvena kr\u0161itev dolo\u010db kazenskega postopka",
            "htevajo celovito presojo okoli\u0161\u010din konkretnega procesnega polo\u017eaja,",
            "tj",
            "aj bi sodi\u0161\u010de prestopilo mejo (dovolj) skrbnega ter zadr\u017eanega procesnega postopanja",
            "iti dejstva,",
            " sklep o preiskavi, obto\u017enica ",
            " ki jih je mogo\u010de odpraviti na glavni obravnavi ter nimajo vpliva na zakonitost sodbe, ",
            " preiskavi, predmet presoje v postopku z zahtevami za varstvo zakonitosti "
        ]
    },
    {
        "obrazlo\u017eitev": "A.\n\n1. S sodbo Okro\u017enega sodi\u0161\u010da v Ljubljani, I K 293/2000 z dne 24. 12. 2000, v zvezi s sodbo Vi\u0161jega sodi\u0161\u010da v Ljubljani, I Kp 461/2002 z dne 22. 8. 2002, je bila obsojenemu J. K. zaradi kaznivih dejanj umora D. M. po 1. t\u010d. drugega odst. 127. \u010dlena KZ in treh kaznivih dejanja ugrabitve D. M., D. G. in M. T. po prvem odst. 144. \u010dlena KZ izre\u010dena enotna kazen 20 let zapora. S sodbo Okro\u017enega sodi\u0161\u010da v Ljubljani, III K 141/2004, z dne 3. 6. 2005, v zvezi s sodbo Vi\u0161jega sodi\u0161\u010da v Ljubljani, I Kp 1240/2005, z dne 10. 2. 2006, in s sodbo Vrhovnega sodi\u0161\u010da Republike Slovenije, Kp 6/2006, z dne 15. 11. 2006, je bila J. K. v ponovljenem sojenju zaradi kaznivega dejanja umora M. T. po 1. in 2. t\u010d. drugega odstavka 127. \u010dlena KZ izre\u010dena kazen zapora 30 let, nato pa - ob upo\u0161tevanju dolo\u010denih kazni za tri kazniva dejanja ugrabitve po \u010dl. 144/I KZ po pet let zapora in za kaznivo dejanje umora po \u010dl. 127/II to\u010dke 1 KZ v vi\u0161ini 15 let zapora iz prej navedene sodbe - izre\u010dena enotna kazen 30 let zapora. V izre\u010deno kazen se v\u0161teje pripor, od 7. ure dne 2. 3. 2000 do 3. 2. 2000, in od 26. 9. 2003 dalje, ter prestana kazen od 3. 2. do 26. 9. 2003. Obsojeni K. je bil opro\u0161\u010den pla\u010dila stro\u0161kov kazenskega postopka iz 1. - 5. to\u010dke prvega odst. 92. \u010dlena ZKP, potrebni izdatki zagovornika po uradni dol\u017enosti pa bremenijo prora\u010dun.\n\n2. Zoper pravnomo\u010dno sodbo sta obsojeni J. K. in njegov zagovornik, odvetnik B. G. iz S., vlo\u017eila zahtevo za varstvo zakonitosti. Obsojeni J. K. zahtevo vlaga zaradi kr\u0161itve kazenskega zakona, bistvenih kr\u0161itev dolo\u010db kazenskega postopka po prvem odst. 371. \u010dlena Zakona o kazenskem postopku (ZKP) in drugih kr\u0161itev postopka, ki da so vplivale na zakonitost sodne odlo\u010dbe, ter 22., 23., 25. in 29. \u010dlena Ustave Republike Slovenije (Ustave RS) v povezavi s 6. \u010dlenom Evropske konvencije o \u010dlovekovih pravicah (EK\u010cP). Zagovornik obsojenega vlaga zahtevo zaradi bistvenih kr\u0161itev kazenskega postopka po prvem odst. 371. \u010dlena ZKP ter kr\u0161itve dolo\u010db 22., 23., 25. in 29. \u010dlena Ustave RS v zvezi s 6. \u010dlenom EK\u010cP. Sodi\u0161\u010du predlaga, naj zahtevi ugodi, izpodbijane sodbe razveljavi in zadevo vrne v ponovno odlo\u010danju prvostopenjskemu sodi\u0161\u010du.\n\n3. Vrhovni dr\u017eavni to\u017eilec v odgovoru, podanem na podlagi 2. odst. 423. \u010dl. ZKP, Vrhovnemu sodi\u0161\u010du predlaga, da zahtevo zagovornika obsojenega J. K. za varstvo zakonitosti zavrne. Trditev vlo\u017enika o domnevni izena\u010ditvi izlo\u010ditvenih razlogov z zahtevo, da obsojenemu sodi nepristransko sodi\u0161\u010de, po mnenju vrhovnega dr\u017eavnega to\u017eilca ni mogo\u010de preizkusiti. Prav tako ne gre ugoditi o\u010ditkom, ki se nana\u0161ajo na \"oku\u017eenost\" \u010dlanov senata zaradi tega, ker je obsojeni sam v spis vlo\u017eil prepise \u017ee izlo\u010denih uradnih zaznamkov, saj je dolo\u010dba 83. \u010dlena ZKP namenjena varstvu obdol\u017eenca. Tudi sicer taka kr\u0161itev ne bi mogla vplivati na zakonitost sodbe, ker gre za na\u010din obrambe, ki si jo je ta sam izbral. Tudi sama udele\u017eba nadomestnega sodnika pri odlo\u010danju ne pomeni bistvene kr\u0161itve, ker pomeni sojenje v \u0161ir\u0161i sestavi na\u010deloma ve\u010dje jamstvo za pravilno odlo\u010ditev, pa tudi sicer v spisu o tem ni podatka. Trditve vlo\u017enika, ki se nana\u0161ajo na spremembo obto\u017enice, so pav\u0161alne, ker ne pojasni, v \u010dem naj bi sodi\u0161\u010de kr\u0161ilo pravico do obrambe. Zahteva tudi ne vzpostavlja vzro\u010dne zveze med dejstvom, da je sodi\u0161\u010de obsojencu dovolilo narekovati dokazne predloge na zapisnik in kr\u0161itvijo pravic obrambe, nepojasnjena pa je zahteva tudi v zatrjevanju, da je bilo obsojenemu onemogo\u010deno izvajanje pravice do obrambe, ker pri\u010dam ni mogel postavljati vpra\u0161anj. V delih, ko zahteva polemizira z zaklju\u010dki sodi\u0161\u010da o motivu obsojenca, verodostojnosti izjav, oceni zagovora obsojenca, njegovi vlogi pri ugrabitvi M. T. in \u010dasovnih vidikov umora pa zahteva pravzaprav uveljavlja zmotno ugotovljeno dejansko stanje, kakor tudi v delih, ko predlaga rekonstrukcijo in pridobivanje izpiskov odhodnih in dohodnih klicev za GSM \u0161tevilko obsojencev na dan ugrabitve M. T. Zahteva je tudi sama s seboj v nasprotju, ko zatrjuje, da bi moralo sodi\u0161\u010de ob odlo\u010danju o vpra\u0161anju umora na grozovit na\u010din razpolagati z medicinskim in psiholo\u0161kim znanjem, hkrati pa sogla\u0161a, da sodi\u0161\u010de o tem odlo\u010da na podlagi objektivnih kriterijev.\n\n4. Vrhovni dr\u017eavni to\u017eilec v odgovoru, podanem na podlagi 2. odst. 423. \u010dl. ZKP, Vrhovnemu sodi\u0161\u010du predlaga, da zahtevo obsojenega J. K. za varstvo zakonitosti zavrne. Navedbe v zahtevi po vsebini ne konkretizirajo uvodoma na\u0161tetih kr\u0161itev materialnega in procesnega zakona, pa\u010d pa predstavljajo uveljavljanje razloga zmotno in nepopolno ugotovljenega dejanskega stanja. V zvezi z o\u010ditkom kr\u0161itev po 11. t\u010d. prvega odst. 371. \u010dlena ZKP pa je zahteva neutemeljena, ker vse sodbe vsebujejo popolne in skladne razloge o odlo\u010dilnih dejstvih. Procesno vodstvo je zakonita pravica sodi\u0161\u010da, prav tako to velja za pravico ocenjevati, katere dokaze bo izvajalo. Obsojenec je u\u017eival vse pravice, ki so navedene v Ustavi RS.\n\nB. - I\n\n5. Vrhovno sodi\u0161\u010de je s sklepom I Ips 187/2007 z dne 8. 10. 2008 na podlagi 156. \u010dlena Ustave RS in 23. \u010dlena Zakona o ustavnem sodi\u0161\u010du prekinilo postopek z zahtevama za varstvo zakonitosti in zahtevalo oceno ustavnosti 56. \u010dlena Zakona o policiji (ZPol, Uradni list RS, \u0161t. 107/2006-UPB6, 14/2007-ZVS). O zahtevi je Ustavno sodi\u0161\u010de RS odlo\u010dilo na seji dne 24. 3. 2011 z odlo\u010dbo U-I-271/08-19. Vrhovno sodi\u0161\u010de je odlo\u010dbo prejelo dne 6. 4. 2011. Ker razlogov za prekinitev postopka ve\u010d ni, je postopek z zahtevama nadaljevalo.\n\nB. - II\n\n6. Vrhovno sodi\u0161\u010de je najprej obravnavalo o\u010ditke, ki jih zoper izpodbijane sodbe uveljavlja obsojeni J. K. Pri tem je treba uvodoma opozoriti, da zahteve za varstvo zakonitosti ni mogo\u010de vlo\u017eiti zaradi zmotne ali nepopolne ugotovitve dejanskega stanja (drugi odst. 420. \u010dl. ZKP), vlo\u017enik pa se mora na kr\u0161itve zakona dolo\u010dno, konkretizirano sklicevati (prvi odst. 424. \u010dlena ZKP).\n\n7. Vlo\u017enik navaja, da vlaga zahtevo zoper izpodbijane sodbe iz vseh razlogov po 1., 2. in 3. to\u010dki prvega odstavka 420. \u010dlena ZKP in zaradi kr\u0161itev 22., 23., 25. in 29. \u010dlena Ustave RS, v zvezi s 6. \u010dlenom EK\u010cP.\n\nUveljavljene kr\u0161itve v zvezi z dejanjem na \u0161kodo D. M. in D. G.:\n\n8. Na straneh II-VIII vlo\u017enik najprej obse\u017eno navaja v zvezi s svojim delom v no\u010dnem baru nekdanjega H. I. in o okoli\u0161\u010dinah nakupa gostilne J., v nadaljevanju (do strani XII) pa se opredeljuje do dejstvenih sklepov sodi\u0161\u010d v izpodbijanih sodbah o motivu za izvr\u0161itev kaznivih dejanj. S tem v zvezi vlo\u017enik zatrjuje, da so sodi\u0161\u010da storila kr\u0161itev po 11. t\u010d. prvega odstavka 371. \u010dlena ZKP, ker naj bi bili razlogi sodb nejasni oziroma naj bi si bili v precej\u0161nji meri v nasprotju sami s seboj. Pri tem se vlo\u017enik sklicuje na str. 2 sodbe Vrhovnega sodi\u0161\u010da, Kp 6/2006, kjer to le povzema vsebino vlo\u017enikove prito\u017ebe zoper sodbo Vi\u0161jega sodi\u0161\u010da v Ljubljani, I Kp 1240/2005, in kjer (\u0161e) ne navaja razlogov za odlo\u010ditev Vrhovnega sodi\u0161\u010da v navedeni sodbi.\n\n9. Tudi glede na\u010dina ocenjevanja in tehtanja izpovedb B. M. in M. K. obsojeni zgolj ponavlja prito\u017ebene o\u010ditke, na katere je Vrhovno sodi\u0161\u010de na prito\u017ebo ob\u0161irno odgovorilo na str. 17 prej navedene sodbe. Vlo\u017enik ne konkretizira, v \u010dem naj bi bila kr\u0161itev 355. \u010dlena ZKP in kak\u0161en naj bi bil njen vpliv na zakonitost izpodbijanih sodb. Razbrati je le, da z dejanskimi sklepi v izpodbijanih sodbah vlo\u017enik ne sogla\u0161a (str. XIII zahteve). \n\n10. V nadaljevanju, na str. XIII, IXX in XX vlo\u017enik ponovno napada ugotovitve v izpodbijanih sodbah o finan\u010dni stiski vlo\u017enika kot motivu za o\u010ditana mu dejanja. Vrhovnemu sodi\u0161\u010du o\u010dita pristranskost in namerno zavajanje, pa tudi neskladje med razlogi sodbe in vsebinami zapisnikov (smiselno, 11. t\u010d. prvega odstavka 371. \u010dlena ZKP). A pri tem je treba ugotoviti, da je Vrhovno sodi\u0161\u010de v izpodbijani sodbi Kp 6/2006 na straneh 16 in 17 presodilo vsa dejstva, ki jih na strani XX navaja vlo\u017enik. Njegove navedbe je zato treba tudi v tem primeru razumeti kot nasprotovanje ugotovitvam o dejstvih v izpodbijanih sodbah.\n\n11. Enako po presoji Vrhovnega sodi\u0161\u010da velja tudi za: (i) navedbe glede okoli\u0161\u010din utopitve D. M. in s tem povezanimi navedbami o izvedenstvu A. \u0160. (str. XXII-XXIV zahteve); (ii) navedbe o zna\u010daju B. M. in glede drugih okoli\u0161\u010din na str. XXV-XXVI zahteve; in (iii) navedbe glede dejanja na \u0161kodo D. G. (na str. XXVIII-XXX zahteve), zlasti v zvezi z mnenjem kriminalisti\u010dnega tehnika A. K. in dokazne te\u017ee tega mnenja.\n\nO\u010ditki v zvezi z dejanjem na \u0161kodo M. T.:\n\n12. Vlo\u017enik glede sodb o kaznivih dejanjih na \u0161kodo M. T. navaja na str. 31-35 zahteve. Pri tem izpodbijanim sodbam o\u010dita: (i) pristranskost sodnice, ki naj bi se kazala v domnevno napa\u010dnem protokoliranju narokov glavne obravnave, zavra\u010danju obrambnih dokaznih predlogov, neupravi\u010denem po\u0161iljanju obdol\u017eenca iz obravnavne dvorane; (ii) nezakonitost postopka, ker naj bi se Z. V. in M. K. lahko v priporu dogovarjala o zadevi; (iii) kr\u0161itve v zvezi z zavrnitvijo dokaznega predloga o ponovnem zasli\u0161anju V. P. in preu\u010ditvi njene vloge pri kaznivem dejanju, o branju intervjuja Z. V. za revijo M., o postavljanju vpra\u0161anj izvedencu P. K. in o rekonstrukciji, in (iv) neopredelitev Vrhovnega sodi\u0161\u010da do vpra\u0161anja krvnih made\u017eev v stanovanju na S. in do vpra\u0161anja lisic M. T.\n\n13. V zvezi s temi o\u010ditki se je Vrhovno sodi\u0161\u010de \u017ee opredelilo na str. 24 in naslednjih straneh sodbe Kp 6/2006. Zgolj s ponavljanjem razlogov, o katerih so sodi\u0161\u010da v izpodbijanih sodbah \u017ee odlo\u010dila, ni mogo\u010de uspeti v postopku z zahtevo za varstvo zakonitosti. Vrhovno sodi\u0161\u010de tudi sicer ugotavlja, da vlo\u017enik ne konkretizira, v \u010dem naj bi bila pravila odlo\u010danja o dokaznih predlogih kr\u0161ena.\n\n14. Iz navedb v zahtevi J. K. z varstvo zakonitosti je torej razbrati, da vlo\u017enik v njej bodisi polemizira z dejanskimi sklepi v izpodbijanih sodbah, bodisi kr\u0161itev ne konkretizira v meri, ki bi Vrhovnemu sodi\u0161\u010du omogo\u010dala njihovo meritorno presojo. Vrhovno sodi\u0161\u010de je zato zahtevo J. K. v celoti zavrnilo (425. \u010dl. ZKP).\n\nB. - III\n\n15. Tudi drugi vlo\u017enik, zagovornik obsojenega, izpodbija tako sodbi okro\u017enega in vi\u0161jega sodi\u0161\u010da, ki se nana\u0161ata na kazniva dejanja ugrabitve in kvalificirane oblike umora D. M. in na tri dejanja ugrabitve D. M., D. G. in M. T., kot tudi zoper sodbe okro\u017enega, vi\u0161jega in vrhovnega sodi\u0161\u010da, ki se nana\u0161ajo na kaznivo dejanje umora M. T.\n\n16. Iz zahteve zagovornika je mogo\u010de razbrati, da ta zatrjuje naslednje kr\u0161itve:\n\na) kr\u0161itev pravice do nepristranskega sojenja, 23. \u010dl. Ustave RS, ki naj bi jo storilo Vrhovno sodi\u0161\u010de v sodbi Kp 6/2006, ko je zavzelo stali\u0161\u010de, da izlo\u010ditev sodnika in izlo\u010ditveni razlogi v celoti iz\u010drpajo uresni\u010devanje te pravice;\n\nb) kr\u0161itev pravice do nepristranskega sojenja, ker naj bi bil podan razlog iz 4. a t\u010d. 39. \u010dlena ZKP zato, ker so se sodniki seznanili z vsebino listin, uradnih zaznamkov policije, ki so bili izlo\u010deni;\n\nc) kr\u0161itev po 1. t\u010d. prvega odst. 371. \u010dlena ZKP, ker naj bi sodi\u0161\u010de odlo\u010dalo v nepravilni sestavi; pri odlo\u010danju senata v zadevi III K 141/2004 naj bi sodeloval tudi nadomestni \u010dlan senata;\n\n\u010d) kr\u0161itev pravice do obrambe po 29. \u010dlenu Ustave RS, do katere naj bi pri\u0161lo zato, ker je to\u017eilec dne 10. 12. 2001 spremenil obto\u017enico, in sicer potem, ko je obsojeni \u017ee podal zagovor, kar naj bi predstavljalo zlorabo pravice dr\u017eavnega to\u017eilca, stali\u0161\u010de Vrhovnega sodi\u0161\u010da, da je v teh primerih pravica do obrambe zagotovljena s tem, da sodi\u0161\u010de odlo\u010di o dodatnem roku za obrambo, pa je napa\u010dno;\n\nd) kr\u0161itev pravice do obrambe, ki naj bi jo prvostopenjsko sodi\u0161\u010de med tretjim sojenjem storilo zato, ker je obsojenega odstranilo z glavne obravnave.\n\nV zvezi s kaznivim dejanjem na \u0161kodo D. M. zatrjuje:\n\ne) kr\u0161itev po 11. t\u010d. prvega odst. 371. \u010dlena ZKP, v zvezi z dejanskimi sklepi o verodostojnosti oziroma neverodostojnosti zagovora obsojenega in izpovedbe B. M., v postopku zaradi kaznivih dejanj na \u0161kodo D. M., Vrhovno sodi\u0161\u010de pa naj na prito\u017ebene o\u010ditke s tem v zvezi ne bi odgovorilo razumno in dolo\u010dno;\n\nf) kr\u0161itev po 11. t\u010d. prvega odst. 371. \u010dlena ZKP, v zvezi z dejanskimi sklepi o motivu ugrabitve, t. j. prezadol\u017eenosti obsojenega;\n\ng) kr\u0161itev pravice do obrambe iz 29. \u010dlena Ustave RS, ker sodi\u0161\u010da niso ugodila dokaznemu predlogu glede premo\u017eenja obsojenega in glede zasli\u0161anja B. F.;\n\nh) kr\u0161itev po 11. t\u010d. prvega odst. 371. \u010dlena ZKP, ki naj bi jo storilo Vi\u0161je sodi\u0161\u010de v Ljubljani v sodbi I Kp 461/2002, v zvezi z ugotovitvami sodi\u0161\u010da o tem, ali je obsojeni B. M. posojal denar ali ne.\n\nV zvezi s kaznivim dejanjem na \u0161kodo D. G. zatrjuje:\n\ni) kr\u0161itev pravice do obrambe, zaradi zavrnitve dokaznega predloga rekonstrukcije ugrabitve kaznivega dejanja na \u0161kodo D. G.;\n\nj) kr\u0161itev pravice do obrambe, v postopku I K 334/2002 zaradi zavrnitve dokaznega predloga pridobitve izpisa klicev obsojenih J. K. in M. K., in zaradi zavrnitve dokaznega predloga za postavitev izvedenca za analizo mikrosledi v vozilu J. K.\n\nV zvezi s kaznivimi dejanji na \u0161kodo M. T. zatrjuje:\n\nk) kr\u0161itev po 11. t\u010d. prvega odst. 371. \u010dlena ZKP zaradi nasprotja med sklepi sodi\u0161\u010da o finan\u010dnem stanju J. K. kot motivu ugrabitve;\n\nl) kr\u0161itev po 11. t\u010d. prvega odst. 371. \u010dlena ZKP, ker prito\u017ebena sodi\u0161\u010da niso zavzela jasnega stali\u0161\u010da o prito\u017ebenih navedbah glede tega, ali je obsojenec izdelal na\u010drt ugrabitve oziroma da zanj sploh ni vedel, kar naj bi se kazalo zlasti ob oceni okoli\u0161\u010din v zvezi s prodajo avtomobila M. T.;\n\nm) kr\u0161itev po 11. t\u010d. prvega odst. 371. \u010dlena ZKP, ker sodbi Vi\u0161jega sodi\u0161\u010da v Ljubljani, I Kp 1240/2005 in Vrhovnega sodi\u0161\u010da, Kp 6/2006, nimata razlogov o prito\u017ebenih navedbah glede \u010dasa umora M. T.;\n\nn) kr\u0161itev po 11. t\u010d. prvega odst. 371. \u010dlena ZKP, ker sodbi Okro\u017enega sodi\u0161\u010da,                  III K 141/2004, in Vi\u0161jega sodi\u0161\u010da, I Kp 1240/2005, nimata razlogov o kraju, kjer se je nahajal Z. V. ob 18.39 uri, Vrhovno sodi\u0161\u010de pa se o prito\u017ebenih navedbah s tem v zvezi ni dolo\u010dbo opredelilo;\n\no) kr\u0161itev po 11. t\u010d. prvega odst. 371. \u010dlena ZKP, ker se sodi\u0161\u010da niso opredelila do navedb v listini, imenovani \"Kronologija\", ki jo je spisala V. P., niti o tem, zakaj ni verjelo njenemu zagovoru o \u010dasu, ko ji je obsojeni Z. V. povedal, da je M. T. mrtev;\n\np) kr\u0161itev pravice do obrambe po 29. \u010dlenu Ustave RS in dolo\u010dbe t\u010d. d) tretjega odst. 6. \u010dlena EK\u010cP, v zvezi s koli\u010dkom, najdenim na naslovu S., ker obrambi ni bilo omogo\u010deno preveriti zatrjevanja policije, da na koli\u010dku najdeni lasje ne pripadajo M. T.;\n\nr) kr\u0161itev pravice do obrambe po 29. \u010dlenu Ustave RS in dolo\u010dbe t\u010d. d) tretjega odst. 6. \u010dlena EK\u010cP, ker obrambi ni bilo omogo\u010deno dose\u010di zasli\u0161anja osebe, s katero je policist B. S. opravil razgovor, njeno izjavo pa povzel v uradnem zaznamku na list. \u0161t. 57;\n\ns) kr\u0161itev po 11. t\u010d. prvega odst. 371. \u010dlena ZKP, ker naj bi prvostopenjsko sodi\u0161\u010de v sodbi, III K 141/2004, napa\u010dno povzelo vsebino zagovorov obsojenih Z. V. in M. K.;\n\n\u0161) kr\u0161itev po 11. t\u010d. prvega odst. 371. \u010dlena ZKP, ker sodi\u0161\u010de ne obrazlo\u017ei nasprotja med zagovorom Z. V. in zagovorom V. P., pa\u010d pa svoje ugotovitve opira le na listino \"Kronologija\", Vrhovno sodi\u0161\u010de pa se o tem ni dovolj dolo\u010dno opredelilo;\n\nt) kr\u0161itev po 11. t\u010d. prvega odst. 371. \u010dlena ZKP, ker se Vrhovno sodi\u0161\u010de ni opredelilo do prito\u017ebenih navedb v zvezi z ugotovitvijo dejstev, ki ka\u017eejo na storitev umora na grozovit na\u010din.\n\n17. Tudi ob presoji zahteve za varstvo zakonitosti zagovornika obsojenega Vrhovno sodi\u0161\u010de opozarja, da se je pri odlo\u010danju omejilo le na preizkus tistih trditev vlo\u017enika, v katerih ta dolo\u010dno zatrjuje kr\u0161itve zakona, bodisi materialnega bodisi procesnega (prvi odst. 424. \u010dlena ZKP). Vrhovno sodi\u0161\u010de pri tem ni dol\u017eno presojati navedb, ki jih vlo\u017enik ni konkretiziral oziroma obrazlo\u017eil, v \u010dem naj bi bila kr\u0161itev (glej, na primer, sodbo Vrhovnega sodi\u0161\u010da RS, I Ips 26/95 z dne 21. 9. 1995 in sodbo I Ips 346/2008 z dne 23. 10. 2008). Vrhovno sodi\u0161\u010de prav tako ni dol\u017eno preizku\u0161ati navedb, iz katerih izhaja, da posku\u0161a vlo\u017enik uveljavljati razlog zmotno ali nepopolno ugotovljenega dejanskega stanja (drugi odst. 420. \u010dlena ZKP).\n\n18. V o\u010ditkih, ki so povzeti pod to\u010dkami e), f), h), k) in l) uveljavlja vlo\u017enik absolutno bistveno kr\u0161itev po 11. t\u010d. prvega odst. 371. \u010dlena ZKP in pri tem trdi, da je v navedenih primeru podano nasprotje med zapisniki oziroma listinami v spisu in razlogi v sodbi, oziroma da razlogi niso jasni. V skladu s citirano dolo\u010dbo 371. \u010dlena ZKP je ta kr\u0161itev podana, ob \u0161e drugih navedenih predpostavkah, \u010de obstaja v sodbi precej\u0161nje nasprotje med navedbami o vsebini listin in samimi listinami, razlogi pa morajo biti \"popolnoma nejasni\". V sklopu omenjenih kr\u0161itev pa Vrhovno sodi\u0161\u010de ugotavlja, da vlo\u017enik nikjer ne zatrjuje, da bi sodi\u0161\u010da v dosedanjem postopku napa\u010dno povzela listine oziroma zapisnike. Vlo\u017enikove navedbe je treba razumeti kot izraz nestrinjanja z dokaznimi zaklju\u010dki sodi\u0161\u010d, kar pa po vsebini pomeni zatrjevanje zmotno ugotovljenega dejanskega stanja. \n\n19. Enako velja tudi za o\u010ditke pod t\u010d. o), \u0161) in t), v okviru katerih vlo\u017enik polemizira z dejanskimi ugotovitvami in dokazno oceno zagovorov Z. V., V. P., listine, imenovane \"Kronologija\" in izvedenskega izvida ter mnenja. \n\n20. Vrhovno sodi\u0161\u010de nadalje ugotavlja, da navedbe vlo\u017enika pod to\u010dkami g), i) in j), v katerih uveljavlja kr\u0161itev pravice do izvajanja dokazov v lastno korist, niso konkretizirane. (Ustavno)sodna praksa je jasno konkretizirala merila odlo\u010danja o dokaznih predlogih obrambe (glej, na primer, odlo\u010dbo Ustavnega sodi\u0161\u010da RS, Up-34/93, in sodbo Vrhovnega sodi\u0161\u010da RS, I Ips 488/2007). Vlo\u017enik zahteve na nobenem mestu ne navaja, katerega od kriterijev odlo\u010danja o obrambnih dokaznih predlogih naj sodi\u0161\u010de ne bi upo\u0161tevalo oziroma naj bi ravnalo pravno zmotno. Z zgolj pav\u0161alnimi navedbami pa vlo\u017enik, kot je \u017ee bilo pojasnjeno, ne more uspeti.\n\n21. Podobno velja tudi za tiste navedbe vlo\u017enika, v katerih trdi, da se Vrhovno sodi\u0161\u010de ni dolo\u010dno opredelilo do navedb v prito\u017ebi zoper sodbo in sklep Vi\u0161jega sodi\u0161\u010da, zaradi \u010desar naj bi bila podana kr\u0161itev po 11. t\u010d. prvega odst. 371. \u010dlena ZKP in kr\u0161ena pravica do pravnega sredstva po 25. \u010dlenu Ustave RS. Vrhovno sodi\u0161\u010de s tem v zvezi ugotavlja, da vlo\u017enik pravzaprav uveljavlja kr\u0161itev 395. \u010dlena ZKP, v skladu s katerim prito\u017ebeno sodi\u0161\u010de presodi navedbe prito\u017ebe. Vrhovno sodi\u0161\u010de pri tem ugotavlja, da vlo\u017enik v zahtevi ne konkretizira, v \u010dem je kr\u0161itev pravice do pravnega sredstva, pa\u010d pa le ponavlja prito\u017ebene navedbe in zatrjuje, da prito\u017ebena sodi\u0161\u010da nanje niso odgovorila \"dolo\u010dno.\" Iz sodbe Vrhovnega sodi\u0161\u010da Kp 6/2006 je razbrati, da se je Vrhovno sodi\u0161\u010de s prito\u017ebenimi navedbami natan\u010dno seznanilo, jih povzelo v sodbi in nanje obse\u017eno odgovorilo. Kolikor zahteva ne konkretizira, kako se v obrazlo\u017eitvi Vrhovnega sodi\u0161\u010da ka\u017ee zatrjevana kr\u0161itev, pa tovrstnih o\u010ditkov tudi ni mogo\u010de podrobneje preizkusiti.\n\n22. O\u010ditek pod t\u010d. m) vlo\u017enik zahteve ob\u0161irno pojasnjuje na straneh 10-14 in napada ugotovitve v izpodbijanih sodbah o \u010dasu smrti M. T. Vlo\u017enik podaja v obrazlo\u017eitvi zahteve le lastno dokazno oceno, v kateri se z dokaznimi zaklju\u010dki prvo- in drugostopenjskega sodi\u0161\u010da ne strinja. Med te zaklju\u010dke spada tudi ocena Vi\u0161jega sodi\u0161\u010da, da je navedba \u010dasa smrti M. T. v \"Kronologiji\" neto\u010dna. Trditev vlo\u017enika, da Vi\u0161je sodi\u0161\u010de za tak sklep ni podalo razlogov, ne dr\u017ei, kot je razvidno iz obrazlo\u017eitve na 19. strani sodbe I Kp 1240/05. Prav tako ne dr\u017ei, da o prito\u017ebenih navedbah nima razlogov sodba Vrhovnega sodi\u0161\u010da Kp 6/2006. O prito\u017ebenih o\u010ditkih glede ugotovitve \u010dasa smrti M. T. se je Vrhovno sodi\u0161\u010de ob\u0161irno, ob oceni podatkov o telefonskih klicih ter zagovorov obsojenih, opredelilo na strani 33 navedene sodbe.\n\n23. Prav tako ni utemeljen o\u010ditek pod t\u010d. n). Vrhovno sodi\u0161\u010de je v sodbi Kp 6/2006 ob\u0161irno podalo razloge, s katerimi se je odzvalo na prito\u017ebene navedbe, da naj bi klic ob 18.39 uri dne 28. 11. 1999 s telefonskega aparata obsojenega Z. V. dokazoval, da se je ta nahajal na naslovu S. \u017ee pred 20. uro. Vrhovno sodi\u0161\u010de je s tem v zvezi podalo razloge na straneh 29 in 33 navedene sodbe, s \u010dimer je odgovorilo na o\u010ditke, da ni\u017eji sodi\u0161\u010di nista pravilno in popolno ugotovili dejansko stanje. Kolikor se vlo\u017enik ne strinja z zaklju\u010dki Vrhovnega sodi\u0161\u010da, da to dejstvo ne more vplivati na oceno zagovorov obsojenih Z. V. in M. K. o \u010dasu sestanka, ki ga je sodi\u0161\u010de podprlo s podatkom o telefonskem pogovoru med omenjenima ob 19.58 uri, pa napada dokazno oceno sodi\u0161\u010da in torej zatrjuje zmotno ugotovljeno dejansko stanje. \n\n24. Podobno velja tudi za navedbe vlo\u017enika pod t\u010d. s). Vrhovno sodi\u0161\u010de je v sodbi opr. \u0161t. Kp 6/2006 na straneh 29-30 pojasnilo, zakaj navedba prvostopenjskega sodi\u0161\u010da na strani 28 ne more predstavljati zatrjevane kr\u0161itve 11. t\u010d. prvega odst. 371. \u010dlena ZKP, zaradi \u010desar tudi ne more biti podana kr\u0161itve pravice do pravnega sredstva.\n\nK t\u010d. a):\n\n25. Prvi o\u010ditek zagovornika se nana\u0161a na stali\u0161\u010de Vrhovnega sodi\u0161\u010da v sodbi Kp 6/2006, ki ga je to zavzelo v zvezi s prito\u017ebenimi o\u010ditki kr\u0161itve pravice do nepristranskega sodnika v postopku. Vrhovno sodi\u0161\u010de je v sodbi Kp 6/2006 na strani 9, 13 in 25-27 povzelo s tem povezane prito\u017ebene navedbe in o\u010ditke zavrnilo. \n\n26. Vlo\u017enik meni, da je Vrhovno sodi\u0161\u010de kr\u0161ilo pravico do nepristranskega sodi\u0161\u010da s tem, ko naj bi zavzelo stali\u0161\u010de, da je varstvo pravice do nepristranskega sodi\u0161\u010da v celoti zagotovljeno in s tem iz\u010drpano skozi zakonska dolo\u010dila ZKP o izlo\u010ditvenih razlogih. Vrhovno sodi\u0161\u010de je namre\u010d navedbe prito\u017enika obravnavalo v okviru izlo\u010ditvenih razlogov iz 1.-6. t\u010d. 39. \u010dlena ZKP in pri tem ugotovilo, da je mogo\u010de navedbe prito\u017enika kvalificirati v okviru 6. t\u010d. 39. \u010dlena ZKP. Po mnenju vlo\u017enika gola ugotovitev neobstoja izlo\u010ditvenih razlogov ne zado\u0161\u010da in naj bi bila podana tudi kr\u0161itev po 11. t\u010d. prvega odst. 371. \u010dl. ZKP, ker sodba Vrhovnega sodi\u0161\u010da na prito\u017ebene o\u010ditke ne odgovarja. \n\n27. Ugotoviti je treba, da vlo\u017enik v zahtevi ne trdi, da je Vrhovno ali katero drugo sodi\u0161\u010de kr\u0161ilo pravico do nepristranskega sodnika s stali\u0161\u010di, ki so jih ta zavzela ob odlo\u010danju o zahtevi za izlo\u010ditev sodnika, t.j. ne zatrjuje, da je katero od sodi\u0161\u010d napa\u010dno pravno presodilo okoli\u0161\u010dine, ki jih je obramba navajala kot izlo\u010ditvene razloge. Prav tako vlo\u017enik ne povzema ustrezno stali\u0161\u010da Vrhovnega sodi\u0161\u010da - slednje je namre\u010d svojo odlo\u010ditev oprlo na ugotovitev, da prito\u017enik v prito\u017ebi ni zatrjeval okoli\u0161\u010din, na podlagi katerih bi bilo mogo\u010de o\u010ditke o kr\u0161itvi pravice do nepristranskega sodnika spoznati za utemeljene (str. 9 izpodbijane sodbe Kp 6/2006). \n\n28. Saniranje kr\u0161itve tega procesnega jamstva, v okviru 6. t\u010d. 39. \u010dlena ZKP, je v prito\u017ebenem postopku mogo\u010de bodisi kot uveljavljanje absolutne bistvene kr\u0161itve po 1. t\u010d. prvega odst. 371. \u010dlena ZKP (\u010de je na glavni obravnavi sodeloval sodnik, ki je bil pravnomo\u010dno izlo\u010den iz tega razloga) bodisi kot relativno bistvena kr\u0161itev po drugem odst. 371. \u010dlena ZKP (\u010de je bila zahteva za izlo\u010ditev sodnika iz tega razloga ZKP nepravilno zavrnjena). Vrhovno sodi\u0161\u010de pri tem opozarja, da pravice do nepristranskega sodnika ni mogo\u010de uresni\u010devati zgolj na podlagi ustavnih dolo\u010dil, pa\u010d pa mora na\u010din njenega izvr\u0161evanja predpisati zakonodajalec (odlo\u010dba US RS, \u0161t. U-I-149/99, obrazl. t\u010d. 9), kar zadeva tudi na\u010din saniranja kr\u0161itev procesnih dolo\u010dil, ki so namenjene njenemu uresni\u010devanju v postopku s pravnimi sredstvi. V prito\u017ebenem postopku je zakonodajalec predvidel zgoraj opisani na\u010din uveljavljanja varstva pravice do nepristranskega sodnika v primeru razlogov iz 6. t\u010d. 39. \u010dlena ZKP. V skladu s tem je tudi stali\u0161\u010de Vrhovnega sodi\u0161\u010da v izpodbijani sodbi in zahtevi v tem delu ne gre ugoditi.\n\nK t\u010d. b):\n\n29. Tudi drugi o\u010ditek vlo\u017enika meri na zagotavljanje pravice do nepristranskega sodnika, le da vlo\u017enik tokrat zatrjuje pravno napa\u010dno stali\u0161\u010de Vrhovnega sodi\u0161\u010da ob odlo\u010danju o tem, ali je izlo\u010ditveni razlog podan. O\u010ditek utemeljuje vlo\u017enik z okoli\u0161\u010dinami, ki ka\u017eejo na izklju\u010ditveni razlog po 4. a t\u010d. 39. \u010dlena ZKP, in sicer z dejstvom, da je bilo na glavni obravnavi dne 23. 5. 2005 ugotovljeno, da so v spisu prepisi listin, ki so bile v skladu s 83. \u010dlenom ZKP iz spisa \u017ee izlo\u010dene. Ugotovljeno je bilo, da se v spisu nahajajo prepisi uradnih zaznamkov o izjavah in lastnoro\u010dno napisanih izjav obsojenega Z. V. z dne 21. 3. 2000 (list. 4111, 4112 in 4137), obsojene I. K. z dne 19. 5. 2000 in obsojene V. P. z dne 16. 2. 2000 (list 4123). V spis jih je vlo\u017eil obsojeni J. K. v zaklju\u010dni besedi in ob prito\u017ebi zoper sodbo Okro\u017enega sodi\u0161\u010da v Ljubljani, III K 334/2002. Zagovorniki obsojenih so predsednici senata v tretjem sojenju, III K 141/2004, predlagali, naj se spis predlo\u017ei preiskovalnemu sodniku, ki naj primerja prepise in izvirnike uradnih zaznamkov ter jih izlo\u010di. Predsednica senata je ta predlog zavrnila s sklepom, izdanim na podlagi 340. \u010dlena ZKP. Vlo\u017enik zatrjuje, da vsebina teh listin taka, da lahko vpliva na odlo\u010ditev sodnika ali sodnika porotnika, kar naj bi izhajalo iz samega dejstva, da so bili izvirniki teh listin izlo\u010deni, in napada stali\u0161\u010de Vrhovnega sodi\u0161\u010da, da prepisov in izvirnikov ni mogo\u010de ena\u010diti. Bistvena naj bi bila vsebina listine.\n\n30. Predsednica senata je predlog za izlo\u010ditev teh listin zavrnila z utemeljitvijo, da teh listin ni prebrala. Vi\u0161je sodi\u0161\u010de je prito\u017ebene o\u010ditke v tej smeri zavrnilo z argumentom, da ne gre za gradivo, ki bi moralo biti izlo\u010deno, ker bi tak\u0161na razlaga omogo\u010dala zlorabo procesnih pravic, ki pa jo je sodi\u0161\u010de po 15. \u010dlenu ZKP dol\u017eno prepre\u010diti, hkrati pa prito\u017enik ni konkretno zatrjeval, zakaj naj bi seznanitev s temi listinami vplivala na \u010dlane senata, niti ni mogo\u010de trditi, da so prepisi istovetni z izvirniki. Vrhovno sodi\u0161\u010de je temu stali\u0161\u010du pritrdilo.\n\n31. Tudi na tej podlagi zahtevi vlo\u017enika ni mogo\u010de ugoditi. Vlo\u017enik se sklicuje na odlo\u010dbo Ustavnega sodi\u0161\u010da RS, U-I-92/96 z dne 21. 3. 2002 in trdi, da so bili \u010dlani senata seznanjeni s prepovedanimi dokazi. Citirana odlo\u010dba Ustavnega sodi\u0161\u010da poudarja \u017ee omenjeno dol\u017enost zakonodajalca, da kazenski postopek, konkretneje postopek izlo\u010danja obvestil, zbranih v predkazenskem postopku, uredi na tak na\u010din, da bo zagotovljeno varstvo pravice do nepristranskega sodnika. Smisel prepovedi seznanitve z obvestili, zbranimi v predkazenskem postopku, vidi sodi\u0161\u010de v zagotavljanju na\u010dela neposrednosti sojenja, ki zahteva, da se sme sodba opirati le na dokaze, ki so pretreseni na glavni obravnavi. Ureditev, ki je bila zaradi citirane odlo\u010dbe spremenjena, je omogo\u010dala, da se je v dolo\u010denih primerih sode\u010di sodnik \u0161e pred glavno obravnavo seznanil z obvestili in si vnaprej ustvaril mnenje o predmetu odlo\u010danja. V tej lu\u010di je treba razumeti tudi izlo\u010ditveni razlog po 4. a t\u010d. prvega odst. 39. \u010dlena ZKP. Ta pod dolo\u010denimi pogoji prepoveduje sodniku, da bi odlo\u010dal o obto\u017ebi, \u010de se je z gradivom, ki mora biti izlo\u010deno, seznanil v postopku \"pri odlo\u010danju o kateremkoli vpra\u0161anju.\"\n\n32. V obravnavi zadevi ne gre za dejanski stan, na katerega se nana\u0161ata citirana odlo\u010dba Ustavnega sodi\u0161\u010da in izlo\u010ditveni razlog po 4. a t\u010d. 39. \u010dlena ZKP. Obravnavani primer se razlikuje v dveh temeljnih potezah: prvi\u010d, sodi\u0161\u010da so postopala pravilno, ko so izvirnike navedenih uradnih zaznamkov izlo\u010dila na tak na\u010din, da se pred prvim odlo\u010danjem o obto\u017ebi z njimi \u010dlani senata niso mogli seznaniti; in drugi\u010d, sporno gradivo je v spis vlo\u017eil eden od soobdol\u017eenih, sedaj obsojeni J. K. Vrhovno sodi\u0161\u010de se zato v tej odlo\u010dbi pridru\u017euje stali\u0161\u010dem ni\u017ejih sodi\u0161\u010d. Pri tem poudarja, da je treba tako institut zahteve za izlo\u010ditev sodnika (41. \u010dlen ZKP) kot tudi institut zahteve za izlo\u010ditve nedovoljenih dokazov in uradnih zaznamkov (drugi odst. 83. \u010dlena ZKP) prvenstveno razumeti kot obliki pravice do sodnega varstva \u010dlovekovih pravic in odprave njihovih kr\u0161itev (\u010detrti odst. 15. \u010dlena Ustave RS; primerjaj odlo\u010dbo Ustavnega sodi\u0161\u010da RS, Up-6/92). V tem konkretnem primeru je treba zato ugotoviti: prvi\u010d, sodi\u0161\u010da so ravnala z vso potrebno skrbnostjo in na zakonit, ustavnoskladen na\u010din; in drugi\u010d, ni mogo\u010de govoriti o protipravnem posegu v pravico obdol\u017eenca do nepristranskega sodnika, \u010de je uresni\u010devanje tega procesnega jamstva ogrozil ali onemogo\u010dil obdol\u017eeni sam, kot se je zgodilo v tem primeru, ko je obsojeni J. K. sam vlo\u017eil v spis zgoraj navedene listine (volenti non fit iniuria). Zato tudi zahtevi za varstvo zakonitosti njegovega zagovornika v tem delu ni mogo\u010de ugoditi.\n\nK t\u010d. c):\n\n33. Vlo\u017enik nadalje napada ugotovitve Vrhovnega sodi\u0161\u010da v zvezi z zatrjevano kr\u0161itvijo po 1. t\u010d. prvega odst. 371. \u010dlena ZKP, ker naj bi prvostopenjsko sodi\u0161\u010de v postopku III K 141/2004 sodilo v nepravilni sestavi, s tem pa naj bi bila kr\u0161ena tudi pravica do sodnega varstva po 23. \u010dlenu Ustave RS. Konkretneje, nadomestni sodnik porotnik F. B., ki je \u010dlana senata F. M. nadomestil \u0161ele 1. 6. 2005, naj bi \u017ee prej sodeloval pri odlo\u010danju senata na glavni obravnavi. Svoje trditve vlo\u017enik opira na zapisnike o glavni obravnavi, iz katerih naj ne bi bilo razvidno, da se je tudi nadomestni \u010dlan senata umaknil iz razpravne dvorane. Vrhovno sodi\u0161\u010de je na prito\u017ebene navedbe iz\u010drpno odgovorilo na strani 25 sodbe Kp 6/2006.\n\n34. Iz navedb vlo\u017enika je razvidno, da ne sogla\u0161a z odlo\u010ditvijo Vrhovnega sodi\u0161\u010da, ki je prito\u017ebene navedbe o domnevni kr\u0161itvi po 1. t\u010d. prvega odst. 371. \u010dlena ZKP zavrnilo z utemeljitvijo, da v spisu, to\u010dneje v zapisnikih o glavni obravnavi, podatkov o domnevnem sodelovanju nadomestnega sodnika pri odlo\u010danju senata, ni. Pri tem vlo\u017enik ne pojasni, katero dolo\u010dbo zakona naj bi Vrhovno sodi\u0161\u010de kr\u0161ilo oziroma zakaj naj bi bila odlo\u010ditev Vrhovnega sodi\u0161\u010da v tem delu pravno napa\u010dna. Vlo\u017enik Vrhovnemu sodi\u0161\u010du o\u010dita, da ni uporabilo dolo\u010dbe \u010detrtega odst. 377. \u010dlena ZKP, ki prito\u017ebenemu sodi\u0161\u010du dopu\u0161\u010da, da si sodnik poro\u010devalec po potrebi, torej po prosti presoji, priskrbi poro\u010dilo predsednika senata o kr\u0161itvah dolo\u010db kazenskega postopka. V \u010dem naj bi bila kr\u0161itev te dolo\u010dbe, katere uporaba je prepu\u0161\u010dena presoji in oceni prito\u017ebenega sodi\u0161\u010da, vlo\u017enik ne opredeli. Zato Vrhovno sodi\u0161\u010de zaklju\u010duje, da zahtevi tudi v tem delu ne gre ugoditi.\n\nK t\u010d. \u010d): \n\n35. Tudi o\u010ditkom kr\u0161itve pravic obrambe v zvezi s spremembo obto\u017enice z dne 10. 12. 2001 ne gre ugoditi. Vlo\u017enik navaja, da naj bi bila obramba postavljena v polo\u017eaj presene\u010denja in zato prikraj\u0161ana \u017ee s tem, da je dr\u017eavni to\u017eilec spremembo obto\u017ebe vlo\u017eil po zagovoru obsojenega J. K. Vrhovno sodi\u0161\u010de ugotavlja, da je v zahtevi pravzaprav opisan tipi\u010den procesni polo\u017eaj v zvezi s spremembo obto\u017ebe. Ustavno sodi\u0161\u010de RS je v odlo\u010dbi U-I-289/95 z dne 4. 12. 1997 \u017ee presojalo ustavnost dolo\u010dbe 344. \u010dlena ZKP. Sode\u010di sodnik mora ravnati tako, da obdol\u017eenec zaradi spremembe obto\u017enice ne bo \"prevaran ali spravljen v zadrego glede priprave in predstavitve svoje obrambe, prav tako pa tudi ne sme biti postavljen v polo\u017eaj presene\u010denja.\" \n\n36. V navedeni odlo\u010dbi je Ustavno sodi\u0161\u010de RS ugotovilo, da veljavna ureditev spremembe obto\u017ebe ni v nasprotju z Ustavo RS. Presoja, kdaj je ravnanje dr\u017eavnega to\u017eilca pri spremembi obto\u017enice tak\u0161no, ki na opisan na\u010din posega v pravice obrambe, pa je pridr\u017eana sodi\u0161\u010dem v konkretnih primerih. To hkrati pomeni, da mora vlo\u017enik konkretizirati, v \u010dem naj bi bila obramba prikraj\u0161ana. Gotovo je, da z zatrjevanjem tipi\u010dne procesne situacije, ki je \u017ee bila predmet presoje Ustavnega sodi\u0161\u010da RS, vlo\u017enik ne more uspeti. V \u010dem pa naj bi bila obramba zaradi takega ravnanja prikraj\u0161ana, pa vlo\u017enik ne konkretizira.\n\nK t\u010d. d):\n\n37. Naslednji o\u010ditek vlo\u017enika se nana\u0161a na kr\u0161itev pravice do obrambe iz 29. \u010dlena Ustave RS, ki naj bi jo prvostopenjsko sodi\u0161\u010de kr\u0161ilo zato, ker je obsojenca odstranilo s sojenja in mu tako onemogo\u010dilo sodelovanje na glavni obravnavi. Vlo\u017enik navaja, da je bil obsojenec k motenju reda na glavni obravnavi prisiljen zato, ker mu predsednica senata ni omogo\u010dila predstavitve dokazov za lastno obrambo. Ker se Vrhovno sodi\u0161\u010de do teh o\u010ditkov v sodbi Kp 6/2006 ni razumno opredelilo, naj bi bila podana tudi kr\u0161itev po 11. t\u010d. prvega odst. 371. \u010dlena ZKP.\n\n38. Iz zahteve je razvidno, da vlo\u017enik vpra\u0161anja, ali je obsojenec motil red na glavni obravnavi, sploh ne problematizira. Zato po mnenju Vrhovnega sodi\u0161\u010da ni nobenega dvoma, da so bile okoli\u0161\u010dine, ki narekujejo uporabo posebnih ukrepov za zagotavljanje reda v sodni dvorani na podlagi 301. in 302. \u010dlena ZKP, podane. Dol\u017enost skrbeti za red v sodni dvorani in za dostojanstvo sodi\u0161\u010da je del pooblastil formalnega procesnega vodstva, ki med drugim vklju\u010duje tudi pooblastilo sodi\u0161\u010du, da daje besedo strankam in drugim udele\u017eencem v postopku (299. \u010dlen ZKP) in da dolo\u010da potek glavne obravnave (300. \u010dlen ZKP). Za namen zagotavljanja reda v sodni dvorani sme sodi\u0161\u010de, predsednik senata oziroma senat, zoper obdol\u017eenca, ki moti red, uporabiti ukrepe, ki so na\u0161teti v 302. \u010dlenu ZKP, t. j. ukaz, s katerim predsednik senata zahteva od obdol\u017eenca, naj preneha z motilnimi ravnanji, opomin, kot ukrep, ki ga predsednik senata uporabi v primerih, ko ukaz ne zale\u017ee, izre\u010den opomin pa predstavlja pogoj za nadaljnjo uporabo stro\u017ejih ukrepov, kot sta odstranitev z naroka za dolo\u010den \u010das ali odstranitev do konca naroka za glavno obravnavo.\n\n39. Vlo\u017eniku gre pritrditi v delu, ko trdi, da pomeni odstranitev z glavne obravnave poseg v pravico do obrambe, ki je najtesneje povezana s pravico obdol\u017eenca, da se mu sodi v njegovi navzo\u010dnosti (29. \u010dlen Ustave RS). Vendar pa te pravice ni mogo\u010de razumeti absolutno. Uresni\u010devanje te pravice na na\u010din, ki moti red na glavni obravnavi in sodi\u0161\u010du s tem onemogo\u010da vodenje postopka ter izvajanje sodne oblasti, pomeni tak\u0161no konkretizacijo omenjenega procesnega jamstva, ki ne zaslu\u017ei varstva. Zato bo poseg v pravico do sojenja v navzo\u010dnosti z odstranitvijo z glavne obravnave dopusten, a le, \u010de bo nujen za nemoten potek kazenskega postopka, poseg v pravico do obrambe pa mora biti sorazmeren s ciljem, ki ga ukrep zasleduje. Na\u010delo sorazmernosti je vgrajeno \u017ee v dolo\u010dbe ZKP, ki v ta namen predvideva \u017ee omenjeno vrsto bla\u017ejih in stro\u017ejih ukrepov, ki so na voljo predsedniku senata oziroma senatu. Iz spisovnega gradiva, zlasti zapisnikov o glavni obravnavi z dne 18. 3. 2005, 15. 4. 2005, 22. 4. 2005 in 6. 5. 2005 je razvidno, da je predsednica senata ukrepala te\u017ei in pogostosti motilnih ravnanj primerno, ve\u010dkrat predhodno pozvala obsojenca k prenehanju motenja reda in ga tudi opomnila. Iz zapisnikov je razbrati, da se obsojeni na ukaze in opomine s strani predsednice senata ni odzval, zaradi \u010desar je senat ve\u010dkrat odredil, da se obsojeni odstrani z glavne obravnave. V \u010dasu, ko je bil obsojeni odstranjen z glavne obravnave, je bil na glavni obravnavi navzo\u010d njegov zagovornik in iz zapisnikov je razvidno, da je aktivno sodeloval pri zasli\u0161evanju pri\u010d in izvedencev. Po koncu dokaznega postopka je bil obsojenec poklican v razpravno dvorano, kjer mu je bil predstavljen potek dokaznega postopka, pri \u010demer se je imel obsojenec mo\u017enost izjaviti o izpovedbah pri\u010d in izvedencev.\n\n40. Vlo\u017enik \u0161e navaja, da je bil obsojenec v motenje reda na glavni obravnavi \"prisiljen\" z na\u010dinom procesnega vodenja predsednice senata. Vrhovno sodi\u0161\u010de ob tem pripominja le, da imata tako obsojeni kot njegov zagovornik za saniranje morebitnih kr\u0161itev kazenskega postopka na voljo ustrezna pravna sredstva. Ta pravna sredstva sta tudi izkoristila in obravnavano domnevno kr\u0161itev uveljavljala tudi pred Vrhovnim sodi\u0161\u010dem v prito\u017ebi zoper sodbo druge stopnje. V sodbi Kp 6/2006 je Vrhovno sodi\u0161\u010de na strani 5 te navedbe povzelo in nanje odgovorilo na strani 28, v okviru presoje o\u010ditkov o neutemeljenosti zavrnitve dokaznih predlogov za ponovitev dokazov, izvedenih medtem ko je bil obsojeni odstranjen z glavne obravnave. Vrhovno sodi\u0161\u010de je ob tej prilo\u017enosti kot odlo\u010dilno izpostavilo dejstvo, da se je obsojeni branil z zagovornikom, iz \u010desar je razvidno, da je tehtalo dopustnost posega v pravico do sojenja v navzo\u010dnosti, s tem pa se je ustrezno odzvalo na prito\u017enikove navedbe. Glede na to Vrhovno sodi\u0161\u010de ocenjuje, da o\u010ditek kr\u0161itev pravice do obrambe zaradi odstranitve z glavne obravnave ni utemeljen.\n\nK t\u010d. p):\n\n41. Prav tako ne gre slediti o\u010ditkom vlo\u017enika v zvezi z identiteto koli\u010dka, najdenega na S. in o\u010ditkom, da obrambi ni bila omogo\u010dena naknadna analiza sledi, najdenih na koli\u010dku. Vlo\u017enik izpostavlja spornost identitete koli\u010dka, kar je po presoji Vrhovnega sodi\u0161\u010da vpra\u0161anje dejanskega stanja. V izpodbijani sodbi Kp 6/2006 je Vrhovno sodi\u0161\u010de na podobne navedbe vlo\u017enika \u017ee ob\u0161irno odgovorilo, zgolj s ponavljanjem prito\u017ebenih navedb pa vlo\u017enik na more uspeti.\n\n42. Na drugi strani pa vlo\u017enik zatrjuje, da so bile pravice obrambe kr\u0161ene s tem, da ji ni bila omogo\u010dena naknadna analiza sledov, najdenih na koli\u010dku. Pri tem vlo\u017enik ne konkretizira, v \u010dem naj bi bila obramba prikraj\u0161ana nasproti drugi stranki, tj. dr\u017eavnemu to\u017eilcu pred sodi\u0161\u010dem. Kolikor pa gre obrambne navedbe razumeti kot zatrjevanje kr\u0161itev odlo\u010danja o dokaznih predlogih obrambe, je treba ugotoviti, da vlo\u017enik ne konkretizira, katera pravila odlo\u010danja o dokaznih predlogih so sodi\u0161\u010da prekr\u0161ila s tem, ko ni bila opravljena naknadna analiza sledov.\n\nK t\u010d. r):\n\n43. Vrhovno sodi\u0161\u010de je zahtevi zagovornika ugodilo glede o\u010ditka kr\u0161itve pravice do izvajanja dokazov v lastno korist (tretja alineja 29. \u010dlena Ustave RS) in z njo tesno povezane pravice obdol\u017eenca, da dose\u017ee navzo\u010dnost in zasli\u0161anje razbremenilnih pri\u010d ob enakih pogojih, kot veljajo za obremenilne pri\u010de po t\u010d. d) tretjega odst. 6. \u010dlena EK\u010cP.\n\n44. Vlo\u017enik zatrjuje, da so bila obsojencu navedena procesna jamstva kr\u0161ena s tem, da mu ni bila dana mo\u017enost dose\u010di zasli\u0161anja osebe, katere identiteta sodi\u0161\u010du in obrambi \u0161e vedno ni znana, s katero je policist B. S. opravil v predkazenskem postopku neformalen razgovor in njegovo vsebino povzel v uradnem zaznamku, ki se v spisu nahaja pod list. \u0161t. 57. Vlo\u017enik navaja, da je za njegovo obrambo bistvena navedba v tem zaznamku, da je eden od soobsojencev, Z. V., na kraj, kjer je bilo odvr\u017eeno, pripeljal truplo M. T., kar naj bi potrjevalo obrambno tezo, da M. T. ni bil usmr\u010den z utopitvijo v Savi. Vlo\u017enik nadalje povzema svoja prizadevanja in prizadevanja sodi\u0161\u010da pridobiti od Policije, zlasti policista B. S., ime in priimek te osebe, ter odgovore, ki jih je sodi\u0161\u010de ob tem dobilo s strani Policijske uprave Ljubljana. Tako policist B. S. kot tudi PU Ljubljana sta posredovanje podatkov o tej osebi zavrnila s sklicevanjem na 56. \u010dlen ZPol. Vlo\u017enik ob tem sodi\u0161\u010du o\u010dita, da je zavrnilo predlog zagovornika, naj se ministra za notranje zadeve pozove k razre\u0161itvi B. S. varovati tajnost vira, sporo\u010dila ali prijave, ki policista zavezuje v skladu z drugim odst. 56. \u010dlena ZPol. Po mnenju vlo\u017enika je stali\u0161\u010de vi\u0161jega sodi\u0161\u010da v odlo\u010dbi I Kp 1240/2005, da sodi\u0161\u010de ob navedenih okoli\u0161\u010dinah ne more kr\u0161iti zakonskih, konvencijskih ali ustavnih dolo\u010dil, zmotno. Za presojo omenjene kr\u0161itve je po mnenju vlo\u017enika nepomembno, kateri dr\u017eavni organ naj bi jo povzro\u010dil.\n\n45. Iz podatkov v spisu je mogo\u010de razbrati, da si je obramba ves \u010das, tekom vseh treh dosedanjih sojenj, prizadevala pridobiti podatek o identiteti osebe, s katero je govoril policist B. S. V ta namen je obramba \u017ee v prvem postopku na glavni obravnavi dne 1. 6. 2001 podala predlog za zasli\u0161anje B. S., predlog obrazlo\u017eila z vsebino uradnega zaznamka, ter predlagala tudi zasli\u0161anje osebe, ki je B. S. posredovala te podatke (list. 1851). Pri\u010da B. S. je bila zasli\u0161ana v celotnem postopku trikrat (gl. zapisnik o glavni obravnavi z dne 29. 6. 2001, list. 1951, dne 12. 12. 2003, list. 3556, in dne 14. 3. 2005, list. 4537). Ker slednji \u017ee pri prvem zasli\u0161anju ni hotel izpovedati o identiteti osebe, katere izjavo je zapisal v uradni zaznamek na l. 57, sklicujo\u010d se pri tem na njeno ogro\u017eenost, je obramba predlagala sodi\u0161\u010du, naj pri\u010do kaznuje, \u010desar sodi\u0161\u010de ni storilo (list. 1951). Tudi na drugem zasli\u0161anju pri\u010da ni \u017eelela izpovedati o identiteti osebe z uradnega zaznamka na list. 57. Na tem zasli\u0161anju se je B. S. v celoti skliceval na prej podano izpovedbo, ni pa vedel povedati, ali je ta podatek uradna tajnost, niti se ni spomnil, da bi bile na to osebo naslovljene kak\u0161ne gro\u017enje. Povedal je \u0161e, da je s temi razgovori seznanil vodjo skupine, Z. V. Identitete neimenovane osebe B. S. ni povedal niti v tretjem zasli\u0161anju. V drugem postopku je obramba na glavni obravnavi dne 14. 4. 2004 (list. 3756) opozorila sodi\u0161\u010de na razhajanja med uradnim zaznamkom na list. 57 in pobudo Policije dr\u017eavnemu to\u017eilcu, naj predlaga izvajanje prikritih preiskovalnih ukrepov z dne 20. 1. 2000, iz katere je mogo\u010de - v nasprotju z izpovedbo policista B. S. - razbrati, da je razgovore opravljalo ve\u010d kriminalistov, pa tudi sicer pobuda vsebuje ve\u010djo koli\u010dino podrobnej\u0161ih informacij, ki jih je ta oseba podala policiji, in ki na uradnem zaznamku na l. 57 niso zapisane. Obramba je pri tem neuspe\u0161no predlagala ponovno zasli\u0161anje B. S. glede teh okoli\u0161\u010din (\u0161e v drugem postopku), a je bil predlog zavrnjen (zapisnik o glavni obravnavi z dne 7.5.2004, list. 3797). Med tretjim postopkom je obramba dvakrat predlagala sodi\u0161\u010du, naj ministra za notranje zadeve pozove k razre\u0161itvi B. S. dol\u017enosti varovanja tajnosti vira (zapisnik o gl. obravnavi, list. 4582, in dokazni predlog obrambe na list. 4852) in predlagala sodi\u0161\u010du, naj se odlo\u010di za uporabo ukrepov po 240. a \u010dlenu ZKP, o tem obvesti Policijo ter posku\u0161a pridobiti podatke o pri\u010di (list. 4582). Sklep, da je bilo zasli\u0161anje te neimenovane osebe osrednjega pomena za obrambo obsojenega J. K. nenazadnje potrjuje tudi kon\u010dna beseda zagovornika v tretjem postopku, v kateri opozarja izklju\u010dno na to okoli\u0161\u010dino. \n\n46. Sodi\u0161\u010de se je v postopku odlo\u010dilo, da opravi ustrezne poizvedbe pri PU Ljubljana. V prvem odgovoru Urada kriminalisti\u010dne policije Policijske uprave Ljubljana (UKS PU Ljubljana) je bila zahteva sodi\u0161\u010da, naj se posredujejo podatki o neimenovani osebi, zavrnjena s sklicevanjem na 7. \u010dlen takrat veljavnega Pravilnika o varovanju podatkov policije (Ur. l. RS, \u0161t. 79/99). V odgovoru predstojnik Urada, D. M., citira 56. \u010dlena ZPol ter pojasni, da minister za notranje zadeve policista ni razre\u0161il varovanja tajnosti. Kak\u0161no tajnost naj bi podatek o identiteti te osebe predstavljal, ne pojasni. V drugem odgovoru sodi\u0161\u010du z dne 3. 3. 2004, se predstojnik UKS PU Ljubljana sklicuje na drugi odstavek 56. \u010dlena ZPol in na dejstvo, da bi bilo v primeru razkritja njene identitete \u017eivljenje in zdravje te osebe ogro\u017eeno. V tretjem dopisu sodi\u0161\u010du, v zvezi z razhajanji med uradnim zaznamkom na list. 57 in pobudo policije z dne 20. 1. 2000, pojasni, da gre pri navedbi, da je razgovore opravljalo ve\u010d policistov, za slovni\u010dno napako. V \u010detrtem dopisu sodi\u0161\u010du se predstojnik UKS PU Ljubljana v celoti sklicuje na odgovor z dne 3. 3. 2004.\n\n47. Ustava RS v 29. \u010dlenu dolo\u010da, da se mora obdol\u017eencu ob popolni enakopravnosti zagotoviti pravica do izvajanja dokazov v lastno korist. EK\u010cP v t\u010d. d tretjega odst. 6. \u010dlena konkretneje zagotavlja pravico za zasli\u0161evanje razbremenilnih pri\u010d pod enakimi pogoji, kot to velja za obremenilne pri\u010de. V sredi\u0161\u010du obeh dolo\u010db je torej postulirano na\u010delo enakosti oro\u017eij obeh strank v kazenskem postopku, t. j. dr\u017eave, katere kazenskopravni zahtevek zastopa dr\u017eavni to\u017eilec, in obdol\u017eenca. Enakost oro\u017eij je temeljna predpostavka za zagotovitev kontradiktornega kazenskega postopka, s tem pa za u\u010dinkovito uresni\u010devanje pravice do izjave (22. \u010dlen Ustave RS), konkretneje pravice do obrambe v kazenskem postopku (29. \u010dlen Ustave RS). Zagotavljanje pravice do kontradiktornega postopka zato ne pomeni le, da morata imeti obe stranki na\u010deloma mo\u017enost seznaniti in izjaviti se o relevantnem procesnem gradivu, zlasti s trditvami in dokaznim gradivom, s katerim razpolaga nasprotna stranka. Za u\u010dinkovito uresni\u010devanje pravice do obrambe, vklju\u010dujo\u010d pravico do izvedbe dokazov v lastno korist, je bistveno, da je posameznik seznanjen z vsemi podatki pravne ali dejanske narave, ki mu omogo\u010dajo, da skladno z njimi pripravi svojo obrambo (gl. odlo\u010dbo Ustavnega sodi\u0161\u010da, U-I-289/95). Zato je nujno, da dr\u017eavni organi, pristojni za odkrivanje in pregon kaznivih dejanj, omogo\u010dijo obdol\u017eencu oziroma njegovemu zagovorniku, da se seznanita s celotnim relevantnim gradivom, s katerim razpolagajo.\n\n48. Ustavno sodi\u0161\u010de RS je v odlo\u010dbi U-I-271/08-19 z dne 24. 3. 2011 ugotovilo, da je bil tretji odstavek 56. \u010dlena ZPol, na katerega se opirajo izpodbijane sodbe, v neskladju z Ustavo RS (1. t\u010d. izreka). Enako je ugotovilo glede \u010detrtega odst. 56. \u010dlena ZPol (Uradni list RS, \u0161t. 66/09 \u2013 uradno pre\u010di\u0161\u010deno besedilo in 22/10) in ga razveljavilo v delu, ki se nana\u0161a na pogoje in postopek odlo\u010danja o razre\u0161itvi dol\u017enosti varovanja tajnosti podatkov v zvezi z izvedbo dokaza z zasli\u0161anjem delavca policije v kazenskem postopku (2. t\u010d. izreka). V navedeni odlo\u010dbi je Ustavno sodi\u0161\u010de RS med drugim ugotovilo:\n\nda gre za poseg v pravico obdol\u017eenca do primernih mo\u017enosti za pripravo obrambe, \u010de se obdol\u017eenec s podatki, ki so pomembni za njegovo obrambo, ne seznani, ker se ti nahajajo v rokah dr\u017eavnih organov in zanje velja dol\u017enost varovanja tajnosti, in jih ne more vklju\u010diti v pripravo lastne obrambe (obrazlo\u017eitev t\u010d. 22);\n\nda je nerazkritje podatkov o delu policije lahko legitimno, kadar izhaja iz pomembnih ustavnopravnih vrednot, kot so na primer: varnost dr\u017eave, za\u0161\u010dita posameznika pred posegi v njegovo \u017eivljenje ali telo, varstvo taktike in metod policijskega dela (obrazlo\u017eitev t\u010d. 25); in\n\nda je razglasitev tajnosti podatka, ki obdol\u017eencu koristi, in zavrnitev njegovega razkritja, ovira za u\u010dinkovito izvr\u0161evanje pravice do obrambe, pri \u010demer je dol\u017enost dr\u017eavnih organov, da ocenijo nevarnosti, ki bi sledile tak\u0161ni ali druga\u010dni izbiri, in se odlo\u010dijo za ukrep, ki se ob tehtanju legitimnih interesov in vrednot izka\u017ee za najmanj bole\u010dega, in pri tem skrbno tehtajo razloge javnega reda in/ali osebne varnosti posameznika s pravico obdol\u017eenca do obrambe, upo\u0161tevajo\u010d okoli\u0161\u010dine posameznega primera, vklju\u010dno s kaznivim dejanjem, ki je predmet obto\u017ebe, mo\u017enimi na\u010dini obrambe, pomenom pri\u010danja in drugimi pomembnimi elementi (obrazlo\u017eitev t\u010d. 28).\n\n49. Dolo\u010dba 56. \u010dlena ZPol je v neskladju z Ustavo RS, med drugim tudi zato, ker je bila kon\u010dna odlo\u010ditev o razkritju podatkov pridr\u017eana ministru, ki ne u\u017eiva enake stopnje neodvisnosti in nepristranskosti kot sodna veja oblasti (obrazlo\u017eitev t\u010d. 29 navedene odlo\u010dbe). Ustavno sodi\u0161\u010de RS je zato v 3. to\u010dki izreka dolo\u010dilo na\u010din izvr\u0161itve odlo\u010dbe tako, da je dolo\u010dilo postopek odlo\u010danja o zahtevi sodi\u0161\u010da za odvezo dol\u017enosti delavca policije varovati tajnost podatkov iz prvega odstavka 56. \u010dlena ZPol. Skladno z izrekom odlo\u010dbe Ustavnega sodi\u0161\u010da mora vse do druga\u010dne zakonske ureditve minister za notranje zadeve, ki meni, da obstajajo razlogi, iz katerih delavca policije deloma ali v celoti ni mogo\u010de razre\u0161iti dol\u017enosti varovanja tajnosti podatka, s tem in z razlogi za tak\u0161no mnenje najkasneje v roku osmih dni po prejemu zahteve seznaniti predsednika pristojnega vi\u0161jega sodi\u0161\u010da. Predsednik vi\u0161jega sodi\u0161\u010da lahko po vpogledu v kazenski spis in po vpogledu v zaupni podatek, za katerega minister meni, da ga ni mogo\u010de razkriti, odredi, da se zaupni podatek razkrije, ter dolo\u010di tudi obseg in pogoje njegovega razkritja ter morebitno uporabo za\u0161\u010ditnih ukrepov ob pogojih in na na\u010din, kot izhajajo iz 34. do 36. to\u010dke obrazlo\u017eitve te odlo\u010dbe. Policija mora predsedniku vi\u0161jega sodi\u0161\u010da omogo\u010diti, da se seznani z zaupnim podatkom, ki je predmet zahteve sodi\u0161\u010da.\n\n50. Vrhovno sodi\u0161\u010de zato ugotavlja, da je o\u010ditek kr\u0161itev pravice do obrambe, ki ga uveljavlja zagovornik v zahtevi za varstvo zakonitosti, utemeljen. Izpodbijane sodbe, navedene v to\u010dki II. izreka te sodbe, temeljijo na zakonski ureditvi, ki je bila v nasprotju z 29. \u010dlenom Ustave RS in tretjim odstavkom 6. \u010dlena EK\u010cP. V novem postopku glede kaznivega dejanja na \u0161kodo M. T. bo zato sodi\u0161\u010de moralo ponovno, skladno z merili odlo\u010danja o dokaznih predlogih, odlo\u010diti o predlogu obrambe za zasli\u0161anje osebe, ki je kriminalistu B. S. dala izjavo, zapisano na uradnem zaznamku na list. \u0161t. 57, na na\u010din, ki zagotavlja ustavnoskladno tehtanje interesov obrambe in interesov osebe, ki je dala navedeno izjavo. Pri tem bo moralo sodi\u0161\u010de upo\u0161tevati bodisi 3. t\u010d. izreka odlo\u010dbe Ustavnega sodi\u0161\u010da RS, U-I-271/08, bodisi v \u010dasu ponovnega sojenja veljavno zakonsko ureditev, ki bo na ustavnoskladen na\u010din uredila postopek in merila za razre\u0161itev kolizije omenjenih interesov. \n\nB. - IV\n\n51. Ob odlo\u010danju o zahtevi zagovornika obsojenega J. K. je Vrhovno sodi\u0161\u010de na podlagi drugega odst. 424. \u010dlena ZKP v obsegu navedenem v izreku sodbe,  razveljavilo tudi odlo\u010ditev glede soobsojencev Z. V. in M. K., ki zahteve za varstvo zakonitosti nista vlo\u017eila. Izpodbijane sodbe so bile razveljavljene iz razloga, ker obsojenemu J. K. ni bila dana mo\u017enost dose\u010di zasli\u0161anje razbremenilne pri\u010de, ki bi vedela povedati o kraju in \u010dasu smrti M. T. To pa so dejstva, s katerimi je, upo\u0161tevajo\u010d opis dejanja v izpodbijanih sodbah, nelo\u010dljivo povezano ugotavljanje tistih dejstev, ki predstavljajo izvr\u0161itvena ravnanja Z. V. in M. K. Zato Vrhovno sodi\u0161\u010de ocenjuje, da so razlogi, ki govorijo za razveljavitev sodbe glede obsojenega J. K., v korist tudi obsojenima Z. V. in M. K.\n\n52. Iz navedenih razlogov je Vrhovno sodi\u0161\u010de na podlagi prvega odst. 426. \u010dlena ZKP ob odlo\u010danju o zahtevi obsojen\u010devega zagovornika razveljavilo sodbo Okro\u017enega sodi\u0161\u010da v Ljubljani, III K 141/2004, z dne 3. 6. 2005, v zvezi s sodbo Vi\u0161jega sodi\u0161\u010da v Ljubljani, I Kp 1240/2005, z dne 10. 2. 2006, in s sodbo Vrhovnega sodi\u0161\u010da Republike Slovenije, Kp 6/2006 z dne 15. 11. 2006 v navedenem obsegu ter vrnilo zadevo v ponovno odlo\u010danje prvostopenjskemu sodi\u0161\u010du, v preostalem delu pa zahtevo zagovornika zavrnilo. Zahtevo obsojenega J. K. je Vrhovno sodi\u0161\u010de na podlagi 425. \u010dlena ZKP zavrnilo v celoti. Vrhovno sodi\u0161\u010de je ob razveljavitvi odlo\u010dbe o krivdi za obsojene J. K., Z. V. in M. K. razveljavilo tudi odlo\u010dbo o dolo\u010ditvi kazni obsojencem za kaznivo dejanje umora M. T. Nadalje je razveljavilo odlo\u010dbe o enotnih kaznih, izre\u010denih obsojencem ter odlo\u010dbo o stro\u0161kih postopka za vse obsojence. Obsojena Z. V. in M. K. sta enotni kazni \u0161tiri leta in \u0161est mesecev zapora oziroma pet let zapora, izre\u010deni s sodbo Vi\u0161jega sodi\u0161\u010da v Ljubljani I Kp 461/2002, ki sta postali z razveljavitvijo odlo\u010dbe o krivdi in kazni za kaznivo dejanje umora M. T. \u017ee zopet samostojni, \u017ee prestala, obsojenemu J. K. pa je Vrhovno sodi\u0161\u010de po dolo\u010dbah o steku izreklo novo enotno kazen za tri kazniva dejanja ugrabitve po prvem odstavku 144. \u010dlena KZ in kaznivo dejanje umora po 1. to\u010dki drugega odstavka 127. \u010dlena KZ na \u0161kodo M. T. ob upo\u0161tevanju \u017ee dolo\u010denih posami\u010dnih kazni. Pri izreku enotne kazni obsojenemu J. K. je Vrhovno sodi\u0161\u010de upo\u0161tevalo te\u017eo kaznivih dejanj, stopnjo obsojen\u010deve krivde ter olaj\u0161evalne in obte\u017eevalne okoli\u0161\u010dine kot sta vse to ugotovili sodi\u0161\u010de prve in druge stopnje.",
        "jedro": "Za u\u010dinkovito uresni\u010devanje pravice do obrambe, vklju\u010dujo\u010d pravico do izvedbe dokazov v lastno korist, je bistveno, da je posameznik seznanjen z vsemi podatki pravne ali dejanske narave, ki mu omogo\u010dajo, da skladno z njimi pripravi svojo obrambo. Zato je nujno, da dr\u017eavni organi, pristojni za odkrivanje in pregon kaznivih dejanj, omogo\u010dijo obdol\u017eencu oziroma njegovemu zagovorniku, da se seznanita s celotnim relevantnim gradivom, s katerim razpolagajo.\n\nNi mogo\u010de govoriti o protipravnem posegu v pravico obdol\u017eenca do nepristranskega sodnika, \u010de je uresni\u010devanje tega procesnega jamstva ogrozil ali onemogo\u010dil obdol\u017eeni sam (\u017ee izlo\u010dene dokumente je sam vlo\u017eil v spis). \n\nPoseg v pravico do sojenja v navzo\u010dnosti z odstranitvijo z glavne obravnave je dopusten le, \u010de je nujen za nemoten potek kazenskega postopka. Poseg v pravico do obrambe mora biti sorazmeren s ciljem, ki ga ukrep zasleduje.",
        "odseki": [
            "Za u\u010dinkovito uresni\u010devanje pravice do obrambe",
            "vklju\u010dujo\u010d pravico do izvedbe dokazov v lastno korist",
            "je bistveno",
            "da je posameznik seznanjen z vsemi podatki pravne ali dejanske narave",
            "ki mu omogo\u010dajo",
            "da skladno z njimi pripravi svojo obrambo",
            "Zato je nujno",
            "da dr\u017eavni organi",
            "pristojni za odkrivanje in pregon kaznivih dejanj",
            "omogo\u010dijo obdol\u017eencu oziroma njegovemu zagovorniku",
            "da se seznanita s celotnim relevantnim gradivom",
            "s katerim razpolagajo",
            "ni mogo\u010de govoriti o protipravnem posegu v pravico obdol\u017eenca do nepristranskega sodnika",
            "poseg v pravico do sojenja v navzo\u010dnosti z odstranitvijo z glavne obravnave dopusten, a le",
            "\u010de bo nujen za nemoten potek kazenskega postopka",
            "eg v pravico do obrambe pa mora biti sorazmeren s ciljem",
            "ki ga ukrep zasleduje"
        ]
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Celju je s sodbo K 218/2007 z dne 23. 10. 2009 J. V. spoznalo za krivega kaznivega dejanja povzro\u010ditve prometne nesre\u010de iz malomarnosti po drugem in prvem odstavku 325. \u010dlena Kazenskega zakonika (v nadaljevanju KZ), mu izreklo pogojno obsodbo, v njej pa dolo\u010dilo kazen osem mesecev zapora s preizkusno dobo eno leto. Sodi\u0161\u010de je obsojenca oprostilo povrnitve stro\u0161kov kazenskega postopka. Vi\u0161je sodi\u0161\u010de v Celju je s sodbo                         II Kp 26/2010 z dne 1. 6. 2010 prito\u017ebo zagovornika obsojenca zavrnilo in potrdilo sodbo sodi\u0161\u010da prve stopnje, obsojencu pa v pla\u010dilo nalo\u017eilo stro\u0161ke prito\u017ebenega postopka.   \n\n2. Obsojen\u010dev zagovornik je zoper pravnomo\u010dno sodbo vlo\u017eil zahtevo za varstvo zakonitosti, v kateri uveljavlja kr\u0161itve dolo\u010db kazenskega postopka po 11. to\u010dki prvega odstavka 371. \u010dlena Zakona o kazenskem postopku (v nadaljevanju ZKP), kr\u0161itev kazenskega zakona, predlaga pa tudi uporabo 427. \u010dlena ZKP. Vlo\u017enik ne sprejema ugotovitev sodi\u0161\u010da prve in druge stopnje, da se obsojenec pred zavijanjem v levo ni prepri\u010dal o tem, ali to lahko stori brez nevarnosti za druge, nadalje zatrjuje, da ni bilo ugotovljeno, kje se je motorist nahajal v trenutku pred zavijanjem obsojenca v levo in ugotavlja, da je do prometne nesre\u010de pri\u0161lo zaradi protipredpisne vo\u017enje motorista. Po oceni vlo\u017enika obsojencu ni mogo\u010de o\u010ditati krivde za prometno nezgodo. Vlo\u017enik \u0161e navaja, da obsojenec ni imel objektivne in subjektivne mo\u017enosti zavedati se nevarne situacije, saj ravnanje motorista ni bilo objektivno predvidljivo, zato po njegovem odlo\u010ditev sodi\u0161\u010da prve in druge stopnje predstavlja kr\u0161itev materialnega prava, hkrati pa tudi kr\u0161itev procesnih pravil, saj razlogi glede kazenske odgovornosti niso jasni, obenem pa obstaja tudi precej\u0161nje nasprotje med navedenim v sodbi ter ugotovljenimi dejstvi, ki izhajajo iz izvedenih dokazov. Vlo\u017enik predlaga, da Vrhovno sodi\u0161\u010de izpodbijani sodbi razveljavi ter zadevo vrne sodi\u0161\u010du prve stopnje v novo sojenje. \n\n3. Vrhovni dr\u017eavni to\u017eilec je v odgovoru na zahtevo za varstvo zakonitosti, podanem v skladu z drugim odstavkom 423. \u010dlena ZKP ocenil, da zahteva ni utemeljena. Ugotavlja, da je iz njene vsebine mogo\u010de razbrati, da uveljavlja razlog zmotne in nepopolne ugotovitve dejanskega stanja, kar pa ni zakonit razlog za vlo\u017eitev zahteve za varstvo zakonitosti. Ugotavlja tudi, da sta sodi\u0161\u010di dejansko stanje pravilno in v celoti ugotovili in svoja stali\u0161\u010da tudi obrazlo\u017eili. Vrhovni dr\u017eavni to\u017eilec \u0161e ugotavlja, da vlo\u017enik posebej ne obrazlo\u017ei kr\u0161itev materialnega prava, uporabo \u010dlena 427. \u010dlena ZKP pa predlaga, ker uveljavlja ugovore glede dejanskih vpra\u0161anj.\n\nB.\n\n4. Izpodbijana pravnomo\u010dna sodba obsojencu o\u010dita, da je povzro\u010dil prometno nesre\u010do, ker se pri zavijanju v levo v kri\u017ei\u0161\u010du v nasprotju z dolo\u010dilom                    prvega odstavka 27. \u010dlena Zakona o varnosti cestnega prometa (v nadaljevanju ZVCP), ni prepri\u010dal, ali to lahko stori brez nevarnosti za druge udele\u017eence v prometu. Obdol\u017eeni J. V. je vozil osebni avtomobil po cesti v \u0160. in v kri\u017ei\u0161\u010du zavijal v levo na stransko cesto. Sodi\u0161\u010di prve in druge stopnje sta s pomo\u010djo izvedenca cestnoprometne stroke S. V. ugotovili, da obdol\u017eenec tik pred tem, ko je za\u010del zavijati preko sredine ceste na stransko cesto, ni pogledal v vzvratna ogledala oziroma se ni prepri\u010dal ali to lahko stori brez nevarnosti za druge udele\u017eence. \n\n5. Dolo\u010dbo prvega odstavka 27. \u010dlena ZVCP, tako kot je zapisana v zakonu, je treba razumeti, da se mora voznik pred vsako spremembo smeri vo\u017enje (premikom vozila ali vklju\u010devanjem v promet) prepri\u010dati, ali to lahko stori brez nevarnosti za druge udele\u017eence cestnega prometa (ali premo\u017eenje) in svojo namero pravo\u010dasno in nedvoumno nakazati na predpisan na\u010din. Voznik mora, preden za\u010dne s premikom, pogledati v notranje vzvratno ogledalo, v zunanje vzvratno ogledalo in prek ramena ter se natan\u010dno prepri\u010dati o varnosti vseh premikov z vozilom. V obravnavanem primeru se je obdol\u017eenec z vozilom pribli\u017eeval kri\u017ei\u0161\u010du, v katerem je nameraval zaviti v levo. Tak\u0161en manever v prometu ureja tudi 45., 46. in                47. \u010dlen takrat veljavnega Zakona o varnosti cestnega prometa. Iz navedenih dolo\u010db v povezavi z dolo\u010dbo prvega odstavka 27. \u010dlena ZVCP izhaja, da se manever zavijanja v kri\u017ei\u0161\u010du v levo ne pri\u010dne z neposrednim pre\u010dkanjem (nami\u0161ljene) sredinske \u010drte v kri\u017ei\u0161\u010du, ampak mora voznik svojo namero zavijanja \u017ee pred tem nakazati s smerno utripalko in se \u017ee takrat tudi s pogledom nazaj prepri\u010dati, ali bo ta manever lahko varno izvedel. Zavijanje preko sredinske \u010drte v kri\u017ei\u0161\u010du je torej le zadnja faza zavijanja v levo v kri\u017ei\u0161\u010du. Premik v prometu \u2013 zavijanje levo torej ni le vo\u017enja preko nasprotnega prometnega pasu, ampak je za\u010detek tega manevra vklju\u010ditev smerne utripalke s pogledom nazaj, nadalje vo\u017enja proti kri\u017ei\u0161\u010du z ustrezno hitrostjo, razvr\u0161\u010danje na levo stran smernega vozi\u0161\u010da (\u010dlen 45. ZVCP), pri \u010demer voznik pogleduje ob\u010dasno nazaj. Voznik, ki na kri\u017ei\u0161\u010du zavija levo, mora pustiti mimo vozila, ki prihajajo iz nasprotne smeri in vozijo naravnost (ali zavijajo desno). To pomeni, da mora biti pozoren ne le na dogajanje za svojim vozilom, ampak predvsem na promet iz nasprotne smeri           (\u010dlen 46. ZVCP). V kri\u017ei\u0161\u010du voznik zapelje do sredine kri\u017ei\u0161\u010da in, kolikor iz nasprotne smeri ni vozil, ki bi jih moral pustiti mimo, lahko teko\u010de, brez ustavljanja, zavije na izbrano cesto ali ulico. Voznik mora torej pri manevru zavijanja v levo nadzorovati promet vozil za svojim vozilom, ki vozijo v isti smeri in promet vozil iz nasprotne smeri, \u010desar ni mogo\u010de s pogledom opravljati isto\u010dasno. Prav v zvezi s tem je treba posebej opozoriti na izvid in mnenje izvedenca cestnoprometne stroke, ki je glede vpra\u0161anja mo\u017enosti prepre\u010ditve nezgode v to\u010dki 5/2 navedel, da bi obdol\u017eeni nezgodo lahko prepre\u010dil, \u010de bi bil ves \u010das pozoren na vo\u017enjo motorista za seboj in bi po\u010dakal z za\u010detkom zavijanja v levo, ko bi lahko zaznal, da ga je za\u010del motorist prehitevati. Po mnenju izvedenca bi bila tak\u0161na reakcija obdol\u017eenca nenavadna in izjemna, saj so vozniki ob za\u010detku zavijanja (preko sredine ceste) pozorni predvsem na dogajanje pred seboj in na podro\u010dje kamor zavijajo, poudarja pa \u0161e, da je motorist pri\u010del prehitevati \u010dez neprekinjeno sredinsko \u010drto na cesti. Na podlagi navedenega Vrhovno sodi\u0161\u010de ugotavlja, da je razlaga sodi\u0161\u010d prve in druge stopnje glede vpra\u0161anja, ali je obdol\u017eenec pri zavijanju v levo kr\u0161il dolo\u010dilo prvega odstavka 27. \u010dlena ZVCP, ker tik pred pre\u010dkanjem sredine ceste ni pogledal v vzvratna ogledala, napa\u010dna. Sprejeti je mogo\u010de mnenje izvedenca, da bi obdol\u017eenec lahko nesre\u010do prepre\u010dil, \u010de bi tik pred pre\u010dkanjem polovice ceste pogledal nazaj, saj bi takrat lahko videl motorista, ki je prehiteval njegovo vozilo tik pred kri\u017ei\u0161\u010dem preko dvojne cele \u010drte in pri tem tudi prekora\u010dil dovoljeno hitrost, ni pa se mogo\u010de strinjati s stali\u0161\u010dem sodi\u0161\u010da, da je bila v dani prometni situaciji to pravna dol\u017enost obdol\u017eenca. Na\u010delo defenzivnega ravnanja (prvi odstavek 2. \u010dlena ZVCP) veleva, da mora vsak udele\u017eenec v prometu ravnati tako, da ta poteka nemoteno, v miru in varno. Od udele\u017eencev se pri\u010dakuje, da bodo pravo\u010dasno zaznali morebitno nevarnost v cestnem prometu in ji prilagodili svoje ravnanje. Po drugi strani pa na\u010delo zaupanja (drugi odstavek 2. \u010dlena ZVCP) dolo\u010da, da sme udele\u017eenec cestnega prometa, ki ravna v skladu s cestnoprometnimi pravili, tudi od drugega udele\u017eenca v prometu utemeljeno pri\u010dakovati, da bo ravnal v skladu s predpisi.\n\n6. Sodi\u0161\u010de prve stopnje ugotavlja, da je obdol\u017eenec svojo namero zavijanja v levo nakazal s pri\u017eiganjem smernih utripalk in da je tudi pogledal v vzvratno ogledalo. Obdol\u017een\u010deva krivda naj bi bila v tem, da v vzvratno ogledalo ni pogledal (tik) pred samim zavijanjem v levo. Po stali\u0161\u010du Vrhovnega sodi\u0161\u010da, ki se opira tudi na mnenje izvedenca cestnoprometne stroke, obdol\u017eenec tega ni bil dol\u017ean storiti, \u010de se je na ustrezni razdalji od kri\u017ei\u0161\u010da pred tem zadostno prepri\u010dal, da lahko zavija v levo brez nevarnosti za druge udele\u017eence v prometu. Glede na na\u010delo zaupanja v prometu ni bil dol\u017ean ra\u010dunati s tako grobimi kr\u0161itvami, kakr\u0161ne je zagre\u0161il motorist, ki je povzro\u010dil nevarno situacijo. Glede na navedeno, po stali\u0161\u010du Vrhovnega sodi\u0161\u010da napa\u010dno razlago prvega odstavka 27. \u010dlena ZVCP, sodi\u0161\u010de prve stopnje tudi ni ugotavljalo s pomo\u010djo izvedenca prometne stroke, ali je mo\u017eno, da je motorist prekora\u010dil sredinsko \u010drto (za\u010del prehitevati) tik pred obdol\u017een\u010devim zavijanjem v levo. Ni ugotovljeno, kdaj nazadnje oziroma najbli\u017ee kri\u017ei\u0161\u010du je obdol\u017eenec \u0161e lahko pogledal v vzvratno ogledalo pa ni mogel videti motorista, ker ta \u0161e ni za\u010del s prehitevanjem. Na podlagi tak\u0161nih, dodatnih ugotovitev se utegne izkazati, da obdol\u017eenec pri svojem premiku z vozilom \u2013 zavijanju v levo ni bil dol\u017ean ra\u010dunati z voznikom, ki bi tako grobo kr\u0161il prometne predpise, in je svojo pozornost v zadnji fazi manevra pravilno posvetil prometu iz nasprotne smeri ter prehodu za pe\u0161ce na ulici v katero je zavijal. Kr\u0161itve motorista so bile, ne le grobe ampak z vidika razumnosti ravnanja udele\u017eencev v prometu tudi nepri\u010dakovane ter v vozni\u0161ki praksi izjemne oziroma redke.\n\n7. Na podlagi navedenega Vrhovno sodi\u0161\u010de ugotavlja, da je bilo zaradi napa\u010dne razlage prvega odstavka 27. \u010dlena ZVCP dejansko stanje v obravnavani zadevi nepopolno ugotovljeno, zato je izpodbijani sodbi razveljavilo in zadevo vrnilo sodi\u0161\u010du prve stopnje v novo sojenje, v katerem bo moralo sodi\u0161\u010de prve stopnje z dodatnim zasli\u0161anjem izvedenca cestnoprometne stroke ugotoviti, ali je mogo\u010de, da je obdol\u017eenec s pogledom v vzvratna ogledala vendarle ugotavljal ali lahko izvede nameravani premik z vozilom povsem pred kri\u017ei\u0161\u010dem oziroma blizu kri\u017ei\u0161\u010da, ko motorist \u0161e ni pri\u010del s prehitevanjem in nato znova presoditi ali je ravnanje obdol\u017eenca v danem primeru glede na na\u010delo zaupanja in grobe kr\u0161itve motorista predstavlja kr\u0161itev dolo\u010dila prvega odstavka 27. \u010dlena ZVCP.",
        "jedro": "Voznik glede na na\u010delo zaupanja v prometu ni dol\u017ean ra\u010dunati z zgolj splo\u0161no mo\u017enostjo, da lahko drugi udele\u017eenci grobo kr\u0161ijo cestnoprometne predpise in ni dol\u017ean temu posebej prilagoditi svojo vo\u017enjo, ki je sicer v skladu s predpisi.",
        "odseki": []
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Kranju je s sodbo K 79/2008 z dne 5. 12. 2008 I. B. spoznalo za krivega storitve kaznivega dejanja posesti in posredovanja pornografskega gradiva po tretjem odstavku 187. \u010dlena Kazenskega zakonika (v nadaljevanju KZ). Izreklo mu je pogojno obsodbo, v kateri mu je dolo\u010dilo kazen osem mesecev zapora s preizkusno dobo dveh let ter mu odvzelo osem trdih ra\u010dunalni\u0161kih diskov s pornografskim materialom. Nalo\u017eilo mu je pla\u010dilo stro\u0161kov postopka v vi\u0161ini 785,25 EUR in sodne takse v vi\u0161ini 192,00 EUR. Vi\u0161je sodi\u0161\u010de v Ljubljani je s sodbo II Kp 425/2009 z dne 4. 11. 2009 ugodilo prito\u017ebi okro\u017ene dr\u017eavne to\u017eilke ter delno prito\u017ebi obsojen\u010devega zagovornika in sodbo spremenilo v odlo\u010dbi o kazenski sankciji in odvzemu predmetov tako, da je obsojencu izreklo kazen \u0161est mesecev zapora in mu odvzelo tri konkretno navedene trde diske, ki so vsebovali pornografsko vsebino.\n\n2. V obravnavani zadevi je Vrhovno sodi\u0161\u010de Republike Slovenije \u017ee odlo\u010dalo s sodbo I Ips 216/2010 z dne 20. 1. 2011, s katero je zahtevo za varstvo zakonitosti obsojen\u010devega zagovornika zavrnilo. Ustavno sodi\u0161\u010de Republike Slovenije je z odlo\u010dbo Up-540/11-23 z dne 13. 2. 2014 zavrnilo ustavno prito\u017ebo obsojen\u010devega zagovornika. Evropsko sodi\u0161\u010de za \u010dlovekove pravice (v nadaljevanju Sodi\u0161\u010de) pa je s sodbo z dne 24. 4. 2018 razsodilo, da je bilo z zahtevo policije, dano ponudniku internetnih storitev in njeno uporabo podatkov o naro\u010dniku, pose\u017eeno v pravice obsojenca iz prvega odstavka 8. \u010dlena Evropske konvencije o varstvu \u010dlovekovih pravic (v nadaljevanju EK\u010cP) in da poseg ni bil v \u201eskladu z zakonom\u201c kot to zahteva 8. \u010dlen EK\u010cP, saj zakon, na katerem je temeljil izpodbijani ukrep, ni bil jasen in ni dajal zadostnih varoval proti samovoljnemu poseganju v pravice iz 8. \u010dlena EK\u010cP.\n\n3. Na podlagi \u010detrtega odstavka 421. \u010dlena Zakona o kazenskem postopku (v nadaljevanju ZKP) zahtevo za varstvo zakonitosti zoper pravnomo\u010dno sodbo ponovno vlaga obsojen\u010dev zagovornik in uveljavlja kr\u0161itev po 2. to\u010dki prvega odstavka 420. \u010dlena v zvezi z 8. to\u010dko prvega odstavka 371. \u010dlena ZKP. Vrhovnemu sodi\u0161\u010du predlaga, da zahtevi ugodi in sodbi sodi\u0161\u010d prve in druge stopnje razveljavi in zadevo vrne sodi\u0161\u010du prve stopnje v novo sojenje.\n\n4. Vrhovna dr\u017eavna to\u017eilka Barbara Brezigar v odgovoru, podanem v skladu z drugim odstavkom 423. \u010dlena ZKP, ocenjuje, da zahteva ni utemeljena in navaja, da je sporni podatek predstavljal le podatek o uporabniku dolo\u010denega IP naslova v dolo\u010denem \u010dasu (ime, priimek in naslov uporabnika). Ta podatek sam zase pa ne predstavlja prometnega podatka v elektronskem komunikacijskem omre\u017eju, za katerega bi bilo potrebno pridobiti sodno odredbo, temve\u010d zado\u0161\u010da pisna zahteva policije po tretjem odstavku 149. b \u010dlena ZKP. Tak\u0161en podatek ni varovan s pravico do komunikacijske zasebnosti. Prometni podatki so bili razkriti \u0161ele na podlagi odredbe sodi\u0161\u010da, s katero je bila odrejena hi\u0161na preiskava in zaseg ra\u010dunalnikov ter drugih nosilcev podatkov. Podatek o imenu uporabnika, ki se uporablja za izvr\u0161evanje kaznivih dejanj, po presoji vrhovne dr\u017eavne to\u017eilke ne predstavlja podatka, ki sodi v sfero zasebnosti.\n\n5. Vrhovno sodi\u0161\u010de je odgovor vrhovne dr\u017eavne to\u017eilke na podlagi drugega odstavka 423. \u010dlena ZKP poslalo obsojencu in njegovemu zagovorniku, ki se o njem nista izjavila.\n\nB.\n\n6. Vlo\u017enik v zahtevi za varstvo zakonitosti sodi\u0161\u010du prve stopnje o\u010dita kr\u0161itev po 8. to\u010dki prvega odstavka 371. \u010dlena ZKP, ker da izpodbijana pravnomo\u010dna sodba temelji na nezakonito pridobljenih dokazih. Trdi, da policija podatkov o IP naslovu uporabnika internetnih storitev ni pridobila na podlagi odredbe sodi\u0161\u010da, \u010deprav bi tak\u0161no odredbo morala pridobiti. Pri tem navaja, da je Sodi\u0161\u010de ugotovilo kr\u0161itev obsojen\u010deve pravice do zasebnosti zaradi pridobitve podatkov o IP naslovu uporabnika internetnih storitev brez ustrezne sodne odredbe. Zato naj bi bili vsi dokazi, na katerih temelji sodba, pridobljeni na podlagi nezakonito pridobljenih podatkov o IP naslovu uporabnika, saj je policija preko teh podatkov najprej identificirala obsojenca, nato pa zasegla in pregledala sporno gradivo. Vlo\u017enik \u0161e navaja, da ugotovitev Sodi\u0161\u010da pomeni zadostno pravno podlago za ugotovitev, da je bila pridobitev podatkov s strani slovenske policije od operaterja S., d. o. o. o uporabniku in \u010dasu uporabe dinami\u010dnih IP naslovov, preko katerih se je obsojenec vklju\u010deval na svetovni splet, nezakonita. Posledi\u010dno sodi\u0161\u010di prve in druge stopnje ne bi smeli za podlago pravnomo\u010dne obsodilne sodbe uporabiti nobenih dokazov iz sodnega spisa, saj so bili pridobljeni v posledici nedovoljeno pridobljenih podatkov o IP naslovu uporabnika internetnih storitev.\n\n7. Iz spisovnih podatkov je razvidno, da je \u0161vicarska policija pri pregledu mre\u017ee internetnih uporabnikov RXY, katere nadzor je trajal od 15. 2. do 21. 2. 2006, ugotovila, da so nekateri uporabniki posedovali in si po sistemu peer-to-peer1 izmenjevali datoteke z otro\u0161ko pornografijo. Pri tem je pridobila dinami\u010dne IP naslove2 tak\u0161nih uporabnikov, med njimi tudi tistega, ki je bil kasneje povezan z obsojencem. Te podatke, to je IP naslove ve\u010d uporabnikov, \u010das dostopa, imena datotek in za obravnavani IP naslov \u0161e pet spornih datotek, ki so vsebovale otro\u0161ko pornografijo, je dne 13. 7. 2006 posredovala slovenski policiji. Slovenska policija je na podlagi teh podatkov od operaterja internetnih storitev S., d. o. o.3 z dopisom z dne 7. 8. 2006 zaprosila za podatke o uporabnikih storitev, za katere je v zaprosilu navedla IP naslove in \u010das uporabe posameznih IP naslovov. Zaprosila je za podatke o imenu, priimku, naslovu, uporabni\u0161kem imenu, telefonski \u0161tevilki in trajanju priklopa. Kot podlago je navedla tretji odstavek 149.b \u010dlena ZKP. Dru\u017eba S., d. o. o. je z dopisom z dne 10. 8. 2006 posredovala policiji podatke o petih naro\u010dnikih, v zvezi z obsojencem konkretno podatke o imenu, priimku in naslovu bivanja nosilca pogodbe, kateremu je bil dodeljen v zaprosilu naveden IP naslov v dolo\u010denem \u010dasu. Posredovani so bili podatki o obsojen\u010devem o\u010detu, ki je z operaterjem sklenil pogodbo. Policija je nato na tej podlagi pridobila podatek o osebah, ki imajo na posredovanem naslovu prijavljeno prebivali\u0161\u010de. Naslednje dejanje policije je bila pobuda to\u017eilstvu z dne 12. 12. 2006 za podajo predloga preiskovalnemu sodniku, da na podlagi prvega odstavka 149.b \u010dlena ZKP dru\u017ebi S., d. o. o. odredi pridobitev in posredovanje podatkov iz dnevni\u0161kih zapisov o prijavah v internet za uporabni\u0161ko ime, za katero nosilec pogodbe je A. A. (obsojen\u010dev o\u010de) in podatke iz naro\u010dni\u0161ke pogodbe. Iz posredovanih podatkov, ki jih je operater posredoval na podlagi odredbe sodi\u0161\u010da, so za obdobji med 15. 2. 2006 in 25. 2. 2006 ter med 25. 11. 2006 in 12. 12. 2006 razvidni posamezni dostopi do interneta (IP \u0161tevilka in \u010das dostopa), uporabni\u0161ko ime naro\u010dnika (\u201eB.\u201c), navedeno je ime in naslov nosilca pogodbe, \u010das veljavnosti pogodbe in eviden\u010dna vstopna to\u010dka. Na podlagi odredbe preiskovalnega sodnika Kpd 10/2007 z dne 12. 1. 2007 je bila dne 25. 1. 2007 na naslovu bivanja obsojen\u010devega o\u010deta kot osumljenca opravljena hi\u0161na preiskava, v kateri so bili zase\u017eeni \u0161tirje ra\u010dunalniki. Pri pregledu trdih diskov je bilo ugotovljeno, da vsebujejo datoteke z otro\u0161ko pornografijo. Ugotovljeno je tudi bilo, da je na en ra\u010dunalnik name\u0161\u010den program eMule, s katerim je storilec od drugih uporabnikov programa na svoj ra\u010dunalnik lahko prena\u0161al razli\u010dne datoteke in samodejno ponujal in raz\u0161irjal lastne datoteke. Na tej podlagi in po zbranih obvestilih od vseh \u010dlanov dru\u017eine B., ki je \u017eivela na tem naslovu, glede na\u010dina oziroma vsebine uporabe ra\u010dunalnikov, se je sum osredoto\u010dil na obsojenca.\n\n8. \u010clovekove pravice so kot izhodi\u0161\u010dni in osrednji del ustavne ureditve, ki opravi\u010dujejo opredelitev Slovenije kot demokrati\u010dne in pravne dr\u017eave, tako klju\u010dnega pomena, da Ustava Republike Slovenije (v nadaljevanju Ustava), poleg tega, da jih iz\u010drpno navaja, zagotavlja tudi njihovo neposredno uresni\u010devanje. Ustava dolo\u010da, da se te pravice lahko zaradi varstva pravic drugih omejijo (15. \u010dlen). S tem je postavila meje temeljnim ustavnim pravicam glede na pravice drugih in zaradi varstva prednostnih pravnih dobrin ter se opredelila zoper morebitne zlorabe temeljnih pravic, s katerimi bi bile lahko ogro\u017eene tako pravice posameznika kot varstvo dru\u017ebe kot celote. Dolo\u010danje na\u010dina omejevanja teh pravic prepu\u0161\u010da Ustava zakonodajalcu, s tem da mu postavlja kriterije omejevanja.4\n\n9. Ustava tisti del zasebnosti, ki se nana\u0161a na svobodo komuniciranja, varuje dvakrat: v 35. \u010dlenu, kjer postavi pravilo, da ima vsakdo pravico do zasebnosti in da je zasebnost nedotakljiva, in \u0161e posebej v 37. \u010dlenu, s katerim zagotavlja tajnost pisem in drugih ob\u010dil. Predmet varstva je svobodna in nenadzorovana komunikacija, saj ima posameznik interes, da se dr\u017eava in nepovabljeni tretji ne seznanijo z vsebinskimi in prometnimi podatki komunikacije. Na podro\u010dje komunikacijske zasebnosti sodijo v prvi vrsti podatki, ki se nana\u0161ajo na vsebino sporo\u010dila. Poleg tega pa so s 37. \u010dlenom Ustave varovana tudi dejstva in okoli\u0161\u010dine, ki so povezana s komunikacijo.5\n\n10. Prometni podatki so podatki, ki se obdelujejo zaradi prenosa komunikacij v elektronskem komunikacijskem omre\u017eju ali zaradi njegovega obra\u010dunavanja.6 V praksi so podatki o prometu podatki, ki izkazujejo izvor, cilj, pot, \u010das, datum, obseg, trajanje ali vrsto storitve. Izvor se nana\u0161a na telefonsko \u0161tevilko, IP naslov ali podobno identifikacijo komunikacijske enote, ki ji ponudnik storitev nudi storitve. Izraz vrsta storitev se nana\u0161a na obliko storitev, ki je bila uporabljena v omre\u017eju (prenos podatkov, elektronska po\u0161ta, direktna sporo\u010dila). Kot je ugotovilo \u017ee Ustavno sodi\u0161\u010de v obravnavani zadevi, IP naslov nedvomno predstavlja prometni podatek. Podatki o prometu u\u017eivajo v slovenskem pravnem redu podobno varstvo kot sama vsebina sporo\u010dila, posredovanega preko informacijskih sistemov. Prometni podatki so del varstva komunikacijske zasebnosti z vsemi pravnimi jamstvi, ki jih Ustava opredeljuje v 37. \u010dlenu.7 IP naslov pa omogo\u010da tudi identifikacijo elektronske naprave, njene lokacije in pla\u010dnika spletnega priklju\u010dka, zato predstavlja tudi osebni podatek, saj je v zvezi z dolo\u010denim ali dolo\u010dljivim posameznikom in je posledi\u010dno varovan tudi v okviru 38. \u010dlena Ustave, ki varuje t. i. informacijsko zasebnost.8\n\n11. Predmet varstva pravice do zasebnosti pa je le tista komunikacija, na kateri posameznik razumno oziroma upravi\u010deno pri\u010dakuje zasebnost (ang. Reasonable expectation of privacy).9 Po njem je pri\u010dakovanje zasebnosti tako v prostorskem kot tudi v funkcionalnem (vsebinskem) pogledu na tistem, kar oseba sku\u0161a ohraniti kot zasebno. Predmet varstva je lahko, dokler bo posameznik to pri\u010dakovanje izrazil na navzven zaznaven na\u010din in kolikor bo to pri\u010dakovanje objektivno opravi\u010deno.10\n\n12. Program eMule, preko katerega je obsojenec pridobival in naprej ponujal datoteke z otro\u0161ko pornografijo, uporablja sistem deljenja datotek, imenovan peer to peer. Kot je bilo v tem kazenskem postopku \u017ee poudarjeno, gre za odprto komunikacijo z vnaprej nedolo\u010denim krogom neznancev, ki ka\u017eejo interes za izmenjavo dolo\u010denih datotek in jim je hkrati omogo\u010deno pregledati IP naslove drugih uporabnikov te datoteke. V tovrstnem omre\u017eju uporabnik sname dolo\u010deno datoteko, nato pa jo deli z drugimi, ki so z njim povezani v omre\u017eju, pri \u010demer mora javno deliti tudi svoj IP naslov. Tovrstni programi uporabnikom omogo\u010dajo vpogled v naslove IP tistih, od katerih pridobivajo vsebino in tistih, s katerimi jo bodo delili. IP \u0161tevilka delitelja vsebine je zabele\u017eena v programu. Na tak\u0161en na\u010din so \u0161vicarski varnostni organi tudi preiskovali mre\u017eo RXY, in sicer so spremljali tiste stranke, ki so razpolagale z otro\u0161ko pornografijo in jo dajale na razpolago drugim. Kot so ugotovili, so bili nanjo registrirani tudi slovenski uporabniki, katerih IP naslovi so bili organom pregona dostopni s samo uporabo tega programa. V obravnavanem primeru ni bilo ugotovljeno, niti zatrjevano, da bi bil IP naslov, preko katerega je obsojenec dostopal do interneta, kakorkoli prikrit drugim uporabnikom in da bi bil dostop do mre\u017ee RXY in s tem do vsebine datotek kakorkoli omejen. Do spornih datotek je tako lahko dostopal kdorkoli, ki je bil zainteresiran za njihovo izmenjavo. Na navedeni podlagi je Ustavno sodi\u0161\u010de v obravnavani zadevi zaklju\u010dilo, da obsojenec nad temi podatki upravi\u010deno ni mogel pri\u010dakovati zasebnosti. Zato pridobitev IP naslova s strani \u0161vicarskih varnostnih organov ni bila v nasprotju s 37. \u010dlenom Ustave. Vlo\u017enik v obravnavani zahtevi tak\u0161ne ugotovitve Ustavnega sodi\u0161\u010da ne izpodbija z navajanjem konkretnih dejstev ali okoli\u0161\u010din, ki bi lahko vplivale na druga\u010dno presojo okoli\u0161\u010din, ki so bile odlo\u010dilne za odlo\u010ditev sodi\u0161\u010da o tem, da glede podatka o IP naslovu obsojen\u010devo pri\u010dakovanje zasebnosti ni bilo upravi\u010deno. Navedba vlo\u017enika v zahtevi, da je Sodi\u0161\u010de ugotovilo kr\u0161itev obsojen\u010deve pravice do zasebnosti pri pridobivanju podatkov o IP naslovu brez ustrezne sodne odredbe, pa ni to\u010dna. Sodi\u0161\u010de je namre\u010d kr\u0161itev 8. \u010dlena EK\u010cP ugotovilo le glede na\u010dina pridobitve podatkov o identiteti osebe, ki ji je bil dodeljen predmetni IP naslov, s strani slovenske policije, ko je \u017ee razpolagala z IP naslovom, od operaterja S., d. o. o. Tako je tudi navedlo, da vpra\u0161anje nedvomno ni, ali bi bil obsojenec lahko upravi\u010deno pri\u010dakoval, da bo svoj dinami\u010dni IP naslov ohranil zaseben, temve\u010d ali je lahko upravi\u010deno pri\u010dakoval zasebnost v zvezi s svojo identiteto.\n\n13. Glede na navedeno je o\u010ditek vlo\u017enika, da bi morala policija za pridobitev podatka o IP naslovu, ki je bil ugotovljen v zvezi s pregledovano dejavnostjo obsojenca na internetu, pridobiti odredbo sodi\u0161\u010da, neutemeljen. Zasebnosti glede podatkov, ki jih je sam izpostavil javnosti, pri tem pa dostop do njih uporabnikom ni bil omejen ali neviden, obsojenec namre\u010d ni mogel pri\u010dakovati. Tako tudi ne glede dinami\u010dnega IP naslova, ki je bil viden uporabnikom, ki so od njega brez ovir datoteke prejemali in/ali mu jih delili.\n\n14. Na podlagi tako pridobljenega dinami\u010dnega IP naslova in \u010dasovnega trenutka, v katerem je bil ta uporabljen za prenos datotek z otro\u0161ko pornografijo, je nato slovenska policija z zaprosilom od operaterja telekomunikacijskih storitev S., d. o. o. pridobila podatek o naro\u010dniku, ki mu je bil dodeljen predmetni IP naslov. Glede pridobitve tega podatka je Sodi\u0161\u010de ugotovilo, da je bil edini namen pridobitve podatkov o naro\u010dniku identifikacija dolo\u010dene osebe, ki je stala za neodvisno zbrano vsebino razkritih podatkov, ki jih je ta oseba dala v skupno rabo. Policije v konkretnem primeru ni zanimalo lastni\u0161tvo komunikacijskega sredstva, temve\u010d identifikacija uporabnika ravno zaradi zaznane dejavnosti na internetu, ki jo je policija preiskovala. Sama vsebina komunikacije in dejavnost na internetu nima posebne te\u017ee, \u010de ne vemo, kdo je komuniciral s kom.11 Povod za pridobitev podatkov, ki lahko razkrijejo identiteto uporabnika posamezne telefonske ali IP \u0161tevilke, je ravno komunikacija. Pri tem pa ustava varuje posameznika, ki je komuniciral in ne podatkov kot takih. Da gre za varstvo ljudi in ne \u0161tevilk izhaja tudi iz sodbe Vrhovnega sodi\u0161\u010da ZDA v zadevi Katz proti ZDA z dne 18. 12. 1967, ki navaja, da pravo ne \u0161\u010diti zgolj prostorov, lastnine ali lastnikov, temve\u010d posameznike, ki v dolo\u010denem trenutku, dolo\u010denem prostoru ali pri dolo\u010denem ravnanju pri\u010dakujejo zasebnost.12 Kot je izpostavil tudi informacijski poobla\u0161\u010denec v svojih mnenjih, je IP naslov prometni podatek, ki ne razkriva identitete njegovega uporabnika, uporabnik pa se z njegovim posredovanjem javnosti ne odre\u010de svoji anonimnosti.13 Glede anonimnosti na internetu je Sodi\u0161\u010de tudi v zadevi Delfi AS proti Estoniji z dne 16. 6. 2015, v kateri je navedlo razli\u010dne mo\u017ene stopnje anonimnosti, ugotovilo, da lahko ponudnik storitev omogo\u010di visoko stopnjo anonimnosti za svoje uporabnike, katerim je mogo\u010de slediti le v omejenem obsegu prek informacij, ki so jih shranili ponudniki dostopa do interneta. Za razkritje teh informacij pa se obi\u010dajno zahteva odredba preiskovalnih ali sodnih organov in zanjo veljajo strogi pogoji. Tehni\u010dna anonimnost IP naslovov tako utemeljuje upravi\u010denost pri\u010dakovanja uporabnikov interneta, da bo njihova dejavnost na internetu zasebna. Tudi v obravnavani zadevi se je identiteta obsojenca iskala zaradi njegove aktivnosti na internetu (deljenja datotek, ki so vsebovale otro\u0161ko pornografijo), pri \u010demer je IP \u0161tevilka omogo\u010dala identifikacijo uporabnika, vendar le s pomo\u010djo telekomunikacijskega operaterja oziroma s pridobitvijo podatkov od njega.\n\n15. Za ugotovitev, ali se je obsojenec v obravnavani zadevi zasebnosti odpovedal tudi glede podatka o njegovi identiteti, ki je kot navedeno, bila nelo\u010dljivo povezana z vsebino komunikacije oziroma dejavnostjo na internetu, ki je bila s strani policije preiskovana, je relevantno, ali je obsojenec te svoje osebne podatke v zvezi z obravnavano dejavnostjo na internetu (upo\u0161tevajo\u010d, da gre za dinami\u010dni IP naslov, ki se torej nana\u0161a zgolj na to enkratno povezavo obsojenca v omre\u017eje internet) kakorkoli razkril in bi torej policija do njih lahko pri\u0161la na podlagi pregleda javno dostopnih informacij. Iz ugotovljenega dejanskega stanja kaj tak\u0161nega ne izhaja, saj bi sicer policisti do identitete lahko pri\u0161li na enak na\u010din kot so pri\u0161li do predmetnega IP naslova. Obsojenec je tako upravi\u010deno pri\u010dakoval, da je njegova identiteta v zvezi z njegovo spletno dejavnostjo varovana. S tem ko je obsojenec javno izpostavil svojo spletno aktivnost in IP naslov, se ni odpovedal svoji zasebnosti glede razkritja svoje identitete.\n\n16. \u017de Ustavno sodi\u0161\u010de je v obravnavani zadevi odlo\u010dilo, da je identiteta komunicirajo\u010dega posameznika eden od pomembnih vidikov komunikacijske zasebnosti. Policija namre\u010d s tem podatkom pove\u017ee preiskovano spletno komunikacijo z dolo\u010deno osebo. Kot je ugotovilo Sodi\u0161\u010de je podatek o identifikaciji osebe, ki jo je policija iskala, potrebno obravnavati kot nelo\u010dljivo povezanega s prej obstoje\u010do vsebino, ki razkriva podatke in je bila predmet zanimanja policije oziroma njene preiskave. Glede na tak\u0161no povezanost teh podatkov (podatkov o komunikaciji (o vsebini, prometu in uporabniku komunikacije), je tudi ugotavljanje identitete uporabnika na podlagi teh podatkov varovana v okviru komunikacijske zasebnosti in ne le v okviru informacijske zasebnosti. Navedeno ne velja le, \u010de se je uporabnik svoji zasebnosti odpovedal oziroma je ni mogel upravi\u010deno pri\u010dakovati. Tako bi bilo v primeru, ko bi bila njegova identifikacija razvidna iz vsebine komunikacije ali naro\u010dni\u0161kega imenika. V nasprotnem primeru pa je tak\u0161ne podatke dopustno pridobiti le pod pogoji iz 37. \u010dlena Ustave.\n\n17. Pogoje za omejitev pravice do komunikacijske zasebnosti dolo\u010da drugi odstavek 37. \u010dlena Ustave. Poseg v svobodo komuniciranja kot del \u010dlovekove zasebnosti ni v nasprotju s 35. in 37. \u010dlenom Ustave, \u010de so izpolnjeni naslednji pogoji: 1. poseg je mogo\u010d samo na podlagi dolo\u010dnega zakonskega pooblastila; 2. poseg mora ex ante s svojo odlo\u010dbo odobriti sodi\u0161\u010de14; 3. poseg mora biti \u010dasovno omejen in 4. poseg mora biti nujen za uvedbo ali potek kazenskega postopka ali za varnost dr\u017eave, upo\u0161tevaje pri presoji nujnosti tudi na\u010delo sorazmernosti. Zaradi pomembnosti varovane dobrine mora biti zakonska podlaga jasna, dolo\u010dna in predvidljiva, onemogo\u010dati mora arbitrarnost delovanja dr\u017eavnih organov in mora ob pogojih posega opredeliti tudi dodatna jamstva zoper morebitne zlorabe.15\n\n18. Zakon o kazenskem postopku (ZKP-G) je v \u010dasu pridobitve spornega podatka o identifikaciji naro\u010dnika internetnih storitev na podlagi dinami\u010dnega IP naslova s strani policije v prvem odstavku 149.b \u010dlena dolo\u010dal, da lahko preiskovalni sodnik na obrazlo\u017een predlog dr\u017eavnega to\u017eilca, \u010de so podani razlogi za sum, da je bilo storjeno, da se izvr\u0161uje ali da se pripravlja oziroma organizira kaznivo dejanje, za katero se storilec preganja po uradni dol\u017enosti in je za odkritje tega kaznivega dejanja ali storilca potrebno pridobiti podatke o prometu v elektronskem komunikacijskem omre\u017eju, odredi operaterju elektronskega komunikacijskega omre\u017eja, da mu sporo\u010di podatke o udele\u017eencih, okoli\u0161\u010dinah in dejstvih elektronskega komunikacijskega prometa, kot so: \u0161tevilka ali druga oblika identifikacije uporabnikov elektronskih komunikacijskih storitev, vrsta, datum, \u010das in trajanje klica oziroma druge elektronske komunikacijske storitve, koli\u010dina prene\u0161enih podatkov in kraj, iz katerega je bila elektronska komunikacijska storitev opravljena. Tretji odstavek istega \u010dlena pa je dolo\u010dal, da lahko policija ob podanih razlogih za sum, da je bilo storjeno, oziroma da se pripravlja kaznivo dejanje, za katero se storilec preganja po uradni dol\u017enosti in je za odkritje tega kaznivega dejanja ali storilca potrebno pridobiti podatke o lastniku ali uporabniku dolo\u010denega komunikacijskega sredstva za elektronski komunikacijski promet, ki niso objavljeni v naro\u010dni\u0161kih imenikih in o \u010dasu, v katerem je tako sredstvo bilo oziroma je v uporabi, od operaterja elektronskega komunikacijskega omre\u017eja zahteva, da ji na njeno pisno zahtevo, tudi brez privolitve posameznika, na katerega se ti podatki nana\u0161ajo, sporo\u010di te podatke. Kot izhaja iz Poro\u010devalca dr\u017eavnega zbora16 glede obravnave predloga novele ZKP-F, je bil namen te dolo\u010dbe, omogo\u010diti policiji brez odredbe sodi\u0161\u010da pridobiti podatek o tem, ali je dolo\u010deno telekomunikacijsko sredstvo sploh \u0161e v uporabi in o \u010dasu uporabe, kar daje podlago za odlo\u010ditev o predlaganju morebitnih nadaljnjih prikritih preiskovalnih ukrepov. V predlogu je navedeno, da tovrstni podatki ne predstavljajo vsebine ali sporo\u010dil v smislu ustavno varovane tajnosti ob\u010dil. Varstvo komunikacijske zasebnosti pa skladno z ustaljeno doma\u010do in tujo ustavnosodno prakso ne obsega samo vsebine sporo\u010danja, ampak ta pravica varuje tudi podatke o tem, na kak\u0161en na\u010din je komunikacija potekala, kdo jo je vzpostavil, s kom je bila vzpostavljena, od kod je bila vzpostavljena in ali je sploh potekala.17\n\n19. Glede na ugotovljeno povezanost podatkov o komunikaciji in identifikacijskih podatkov o uporabniku te komunikacije, pridobljenih v zvezi s to komunikacijo, policija podatkov o identifikaciji uporabnika telekomunikacijskih storitev v skladu z omejitvami za poseg v komunikacijsko zasebnost kot jih dolo\u010da drugi odstavek 37. \u010dlena Ustave ni mogla pridobiti na podlagi tretjega odstavka 149.b \u010dlena ZKP, temve\u010d bi morala za pridobitev tega podatka postopati po prvem odstavku 149.b \u010dlena ZKP in pridobiti odredbo sodi\u0161\u010da. Tudi Zakon o elektronskih komunikacijah (Zekom, enako sedaj Zekom-1) glede pogojev za poseg v pravico iz 37. \u010dlena Ustave ni razlikoval med prometnimi podatki in podatki, kdo je uporabljal dolo\u010deno IP ali telefonsko \u0161tevilko, temve\u010d je za vse te podatke, ki so vezani na elektronsko komuniciranje, zahteval odredbo sodi\u0161\u010da. S tem ko policisti za pridobitev podatka o naro\u010dniku telekomunikacijskih storitev niso pridobili odredbe sodi\u0161\u010da in ga je operater posredoval zgolj na podlagi dopisa policije, s posredovanjem pa je bilo pose\u017eeno v pravico do komunikacijske zasebnosti obsojenca, je bil kr\u0161en drugi odstavek 37. \u010dlena Ustave.\n\n20. Drugi odstavek 18. \u010dlena ZKP dolo\u010da, da sodi\u0161\u010de ne sme opreti sodne odlo\u010dbe na dokaze, ki so bili pridobljeni s kr\u0161itvijo ustavno dolo\u010denih \u010dlovekovih pravic in temeljnih svobo\u0161\u010din, kot tudi ne na dokaze, ki so bili pridobljeni s kr\u0161itvijo dolo\u010db kazenskega postopka in je zanje v tem zakonu dolo\u010deno, da se sodna odlo\u010dba nanje ne more opreti, ali ki so bili pridobljeni na podlagi takega nedovoljenega dokaza. \u010cetrti odstavek 154. \u010dlena pa dolo\u010da, da sodi\u0161\u010de ne sme opreti svoje odlo\u010dbe (med drugim) na dokaze, pridobljene z ukrepi iz 149.b \u010dlena, \u010de so izvr\u0161eni brez odredbe preiskovalnega sodnika ali v nasprotju z njo. Po drugem odstavku 83. \u010dlena ZKP mora sodnik s sklepom iz spisa izlo\u010diti dokaze, za katere je v ZKP dolo\u010deno, da se sodna odlo\u010dba nanje ne sme opirati. \u010ce tak\u0161en dokaz iz spisa ni izlo\u010den pa ZKP ureja \u0161e drugi na\u010din procesnega sankcioniranja kr\u0161itve dokaznih prepovedi, ko v 8. to\u010dki prvega odstavka 371. \u010dlena ZKP dolo\u010da, da je podana absolutna bistvena kr\u0161itev dolo\u010db postopka, \u010de se sodba opira na dokaz, ki je bil pridobljen s kr\u0161itvijo z ustavo dolo\u010denih \u010dlovekovih pravic in temeljnih svobo\u0161\u010din ali na dokaz, na katerega se po dolo\u010dbah tega zakona sodba ne more opirati, ali na dokaz, ki je bil pridobljen na podlagi takega nedovoljenega dokaza. \u010ce se sodba opira na tak\u0161en dokaz, jo je treba razveljaviti.\n\n21. Sodi\u0161\u010de prve stopnje je v izpodbijani sodbi kot dokaz, da je obsojenec posedoval in ponujal pornografsko gradivo, katerega je hranil na zase\u017eenem ra\u010dunalniku in ga preko programa eMule ponujal drugim uporabnikom svetovnega spleta in da je to dejanje storil ravno obsojenec, navedlo tudi, da je na podlagi pridobljenih podatkov \u0161vicarske policije dru\u017eba S., d. o. o. dne 10. 8. 2006 posredovala osebne podatke o uporabnikih IP naslovov, med njimi tudi za IP naslov, ki je bil v kriti\u010dnem \u010dasu dodeljen obsojen\u010devemu o\u010detu A. A., ... Nato je na podlagi odredbe preiskovalnega sodnika ista dru\u017eba posredovala podatke iz dnevni\u0161kih izpisov o prijavah na internet za uporabni\u0161ka imena navedenega uporabnika in podatke iz pogodbe med dru\u017ebo S., d. o. o. in naro\u010dnikom. Iz podatkov izhaja, da je obsojenec za prijave v internetu uporabljal uporabni\u0161ko ime \u201eB.\u201c in se je v internet vedno povezoval iz ene eviden\u010dne vstopne to\u010dke na naslovu bivanja. Nato je preiskovalni sodnik izdal odredbo za hi\u0161no preiskavo, pri kateri so bili zase\u017eeni ra\u010dunalniki. Na nekaterih diskih teh ra\u010dunalnikov pa so se nahajale datoteke z otro\u0161ko pornografijo. Najden je bil tudi program eMule, ki deluje po protokolu peer to peer. Sodi\u0161\u010de je na podlagi izpovedb \u010dlanov dru\u017eine B. ugotovilo, da je bil uporabnik ra\u010dunalnika, na katerem so bile najdene te datoteke, samo obsojenec. Materialno podlago za obsodbo so predstavljali dokazi, pridobljeni s hi\u0161no preiskavo pri obsojen\u010devem o\u010detu.\n\n22. Kot izhaja iz zgoraj navedenega, je bil dokaz, s katerim je policija pri\u0161la do podatka o identiteti naro\u010dnika telekomunikacijskih storitev in s tem do dolo\u010dljivega konkretnega uporabnika teh storitev pridobljen s kr\u0161itvijo pravice obsojenca do komunikacijske zasebnosti iz 37. \u010dlena Ustave. Sodi\u0161\u010de je na ta dokaz, predvsem pa na nadaljnje dokaze, ki so bili pridobljeni s sklicevanjem na podatke, pridobljene s tem nezakonitim dokazom, oprlo sodbo.\n\n23. Ob navedenem je po presoji Vrhovnega sodi\u0161\u010da podana kr\u0161itev po 8. to\u010dki prvega odstavka 371. \u010dlena ZKP v zvezi z drugim odstavkom 18. \u010dlena ZKP in drugim odstavkom 37. \u010dlena Ustave. Zato je Vrhovno sodi\u0161\u010de pravnomo\u010dno sodbo razveljavilo in zadevo vrnilo sodi\u0161\u010du prve stopnje v novo sojenje.\n\nC.\n\n24. Pred novim sojenjem bo morala predsednica senata sodi\u0161\u010da prve stopnje, ki je izreklo izpodbijano sodbo, iz spisa na podlagi drugega odstavka 83. \u010dlena ZKP v zvezi z drugim odstavkom 18. \u010dlena in \u010detrtim odstavkom 154. \u010dlena ZKP izlo\u010diti ta dokaz - odgovor dru\u017ebe S., d. o. o. z dne 10. 8. 2006 in presoditi, ali so bili tudi preostali dokazi pridobljeni na podlagi tega dokaza in se tudi na njih kot sade\u017ee zastrupljenega drevesa sodba ne sme opirati. Zatem pa bo moralo sodi\u0161\u010de prve stopnje pred drugim senatom vse dokaze, ki iz spisa ne bodo izlo\u010deni, ponovno izvesti in nato presoditi, ali so na tej podlagi v ugotovljenem ravnanju obsojenca podani vsi zakonski znaki o\u010ditanega mu kaznivega dejanja po tretjem odstavku 187. \u010dlena KZ.",
        "jedro": "Zasebnosti glede podatkov, ki jih je sam izpostavil javnosti, pri tem pa dostop do njih uporabnikom ni bil omejen ali neviden, obsojenec ni mogel pri\u010dakovati. Tako tudi ne glede dinami\u010dnega IP naslova, ki je bil viden uporabnikom, ki so od njega brez ovir datoteke prejemali in/ali mu jih delili.\n\nTehni\u010dna anonimnost IP naslovov tako utemeljuje upravi\u010denost pri\u010dakovanja uporabnikov interneta, da bo njihova dejavnost na internetu zasebna. Tudi v obravnavani zadevi se je identiteta obsojenca iskala zaradi njegove aktivnosti na internetu (deljenja datotek, ki so vsebovale otro\u0161ko pornografijo), pri \u010demer je IP \u0161tevilka omogo\u010dala identifikacijo uporabnika, vendar le s pomo\u010djo telekomunikacijskega operaterja oziroma s pridobitvijo podatkov od njega.\n\nZa ugotovitev, ali se je obsojenec v obravnavani zadevi zasebnosti odpovedal tudi glede podatka o njegovi identiteti je relevantno, ali je obsojenec te svoje osebne podatke v zvezi z obravnavano dejavnostjo na internetu kakorkoli razkril in bi torej policija do njih lahko pri\u0161la na podlagi pregleda javno dostopnih podatkov. Iz ugotovljenega dejanskega stanja kaj tak\u0161nega ne izhaja. Obsojenec je tako upravi\u010deno pri\u010dakoval, da je njegova identiteta v zvezi z njegovo spletno dejavnostjo varovana. S tem ko je obsojenec javno izpostavil svojo spletno aktivnost in IP naslov, se ni odpovedal svoji zasebnosti glede razkritja svoje identitete.\n\nPodatek o identifikaciji osebe, ki jo je policija iskala, je potrebno obravnavati kot nelo\u010dljivo povezanega s prej obstoje\u010do vsebino, ki razkriva podatke in je bila predmet zanimanja policije oziroma njene preiskave. Glede na tak\u0161no povezanost teh podatkov, je tudi ugotavljanje identitete uporabnika na podlagi teh podatkov varovana v okviru komunikacijske zasebnosti in ne le v okviru informacijske zasebnosti.",
        "odseki": [
            "Zasebnosti glede podatkov",
            "ki jih je sam izpostavil javnosti",
            "pri tem pa dostop do njih uporabnikom ni bil omejen ali neviden",
            "Tako tudi ne glede dinami\u010dnega IP naslova",
            "ki je bil viden uporabnikom",
            "ki so od njega brez ovir datoteke prejemali in/ali mu jih delili",
            "Tehni\u010dna anonimnost IP naslovov tako utemeljuje upravi\u010denost pri\u010dakovanja uporabnikov interneta",
            "da bo njihova dejavnost na internetu zasebna",
            "Tudi v obravnavani zadevi se je identiteta obsojenca iskala zaradi njegove aktivnosti na internetu (deljenja datotek",
            "ki so vsebovale otro\u0161ko pornografijo)",
            "pri \u010demer je IP \u0161tevilka omogo\u010dala identifikacijo uporabnika",
            "vendar le s pomo\u010djo telekomunikacijskega operaterja oziroma s pridobitvijo podatkov od njega",
            "Za ugotovitev",
            "ali se je obsojenec v obravnavani zadevi zasebnosti odpovedal tudi glede podatka o njegovi identiteti, ki je kot na",
            "Iz ugotovljenega dejanskega stanja kaj tak\u0161nega ne izhaja",
            "Obsojenec je tako upravi\u010deno pri\u010dakoval",
            "da je njegova identiteta v zvezi z njegovo spletno dejavnostjo varovana",
            "S tem ko je obsojenec javno izpostavil svojo spletno aktivnost in IP naslov",
            "se ni odpovedal svoji zasebnosti glede razkritja svoje identitete",
            "podatek o identifikaciji osebe",
            "ki jo je policija iskala",
            ", potrebno obravnavati kot nelo\u010dljivo povezanega s prej obstoje\u010do vsebino,",
            "ki razkriva podatke in je bila predmet zanimanja policije oziroma njene preiskave",
            "Glede na tak\u0161no povezanost teh podatkov",
            "je tudi ugotavljanje identitete uporabnika na podlagi teh podatkov varovana v okviru komunikacijske zasebnosti in ne le v okviru informacijske zasebnosti"
        ]
    },
    {
        "obrazlo\u017eitev": "A.\n\n1. Okro\u017eno sodi\u0161\u010de v Ljubljani je s sodbo z dne 21. 11. 2014 obsojenega A. A. spoznalo za krivega storitve kaznivega dejanja zlorabe polo\u017eaja pri gospodarski dejavnosti po drugem in prvem odstavku 240. \u010dlena Kazenskega zakonika (v nadaljevanju KZ-1), mu dolo\u010dilo kazen \u0161tiri leta in dva meseca zapora in mu, upo\u0161tevaje enotno kazen pet let in deset mesecev zapora (izre\u010deno s sodbo Okro\u017enega sodi\u0161\u010da v Ljubljani X K 59294/2010 z dne 19. 7. 2013 v zvezi s sodbo Vi\u0161jega sodi\u0161\u010da v Ljubljani II Kp 59294/2010 z dne 30. 5. 2014, zaradi kaznivega dejanja zlorabe polo\u017eaja ali pravic po drugem in prvem odstavku 244. \u010dlena KZ-1, nadaljevanega kaznivega dejanja ponareditve ali uni\u010denja poslovnih listin po prvem odstavku 240. \u010dlena KZ-1 in nadaljevanega kaznivega dejanja ponareditve ali uni\u010denja poslovnih listin po drugem odstavku 240. \u010dlena KZ-1), izreklo enotno kazen devet let in devet mesecev zapora, v katero mu je v\u0161telo del \u017ee prestane kazni od 16. 10. 2014 dalje. Obto\u017eenega M. R. je spoznalo za krivega storitve kaznivega dejanja pomo\u010di pri kaznivem dejanju zlorabe polo\u017eaja pri gospodarski dejavnosti po drugem in prvem odstavku 240. \u010dlena KZ-1 v zvezi z 38. \u010dlenom KZ-1 in mu izreklo kazen dve leti in \u0161est mesecev zapora. Obsojeno pravno osebo, gospodarsko dru\u017ebo A. P., d. o. o., je spoznalo za odgovorno za kaznivo dejanje zlorabe polo\u017eaja pri gospodarski dejavnosti po drugem in prvem odstavku 240. \u010dlena KZ-1 v zvezi s 1. to\u010dko 4. \u010dlena Zakona o odgovornosti pravnih oseb za kazniva dejanja (v nadaljevanju ZOPOKD), in ji izreklo kazen 50.000,00 EUR. A. A., M. R. in pravni osebi je nalo\u017eilo stro\u0161ke kazenskega postopka, o\u0161kodovane delni\u0161ke dru\u017ebe P. L., P. U., D., R. in F. je s premo\u017eenjskopravnimi zahtevki zoper M. R. napotilo na pravdo. Obto\u017eeno V. R. je oprostilo obto\u017ebe storitve kaznivega dejanja pomo\u010di pri nadaljevanjem kaznivem dejanju zlorabe polo\u017eaja pri gospodarski dejavnosti po drugem in prvem odstavku 240. \u010dlena KZ-1 v zvezi z 38. \u010dlenom KZ-1. Odlo\u010dilo je, da v tem delu stro\u0161ki kazenskega postopka iz 1. do 5. to\u010dke drugega odstavka 92. \u010dlena Zakona o kazenskem postopku (v nadaljevanju ZKP) ter potrebni izdatki obto\u017eene ter potrebni izdatki in nagrada njenega zagovornika obremenjujejo prora\u010dun. O\u0161kodovani delni\u0161ki dru\u017ebi P. U. in F. je s premo\u017eenjskopravnim zahtevkom napotilo na pravdo.\n\n2. Zoper sodbo sodi\u0161\u010da prve stopnje so se prito\u017eili obsojeni A. A. in njegov zagovornik, zagovorniki obto\u017eenega M. R. ter zagovorniki obsojene pravne osebe. Vi\u0161je sodi\u0161\u010de v Ljubljani je s sodbo z dne 18. 12. 2015 ugodilo prito\u017ebama zagovornikov obto\u017eenega R. in sodbo sodi\u0161\u010da prve stopnje spremenilo tako, da je tega obto\u017eenca oprostilo obto\u017ebe; odlo\u010dilo, da v tem delu stro\u0161ki kazenskega postopka iz 1. do 5. to\u010dke drugega odstavka 92. \u010dlena ZKP ter potrebni izdatki obto\u017eenca in potrebni izdatki in nagrada njegovih zagovornikov obremenjujejo prora\u010dun, o\u0161kodovane delni\u0161ke dru\u017ebe P. L., P. U., D., R. in F. pa s premo\u017eenjskopravnimi zahtevki napotilo na pravdo. Prito\u017ebi obsojenega A. A. in prito\u017ebama njegovega zagovornika je delno ugodilo in sodbo sodi\u0161\u010da prve stopnje v odlo\u010dbi o kazenski sankciji spremenilo tako, da je obsojencu zni\u017ealo dolo\u010deno kazen na tri leta in deset mesecev zapora, izre\u010deno enotno kazen pa na devet let in pet mesecev zapora. V preostalem je njune prito\u017ebe zavrnilo. Zavrnilo je tudi prito\u017ebo zagovornikov obsojene pravne osebe. V nespremenjenih delih je sodbo sodi\u0161\u010da prve stopnje potrdilo, obsojeni pravni osebi pa nalo\u017eilo 2.100,00 EUR sodne takse.\n\n3. Zoper pravnomo\u010dno sodbo so vlo\u017eili zahteve za varstvo zakonitosti zagovorniki obsojene pravne osebe, obsojeni A. A. in njegov zagovornik, zaradi, kot uvodoma navajajo, bistvenih kr\u0161itev dolo\u010db kazenskega postopka in kr\u0161itev kazenskega zakona. Obsojenec in njegov zagovornik predlagata, naj Vrhovno sodi\u0161\u010de Republike Slovenije izpodbijano pravnomo\u010dno sodbo spremeni tako, da obsojenca oprosti obto\u017ebe, podredno pa, naj sodbi razveljavi in zadevo vrne sodi\u0161\u010du prve stopnje v novo sojenje, pred povsem spremenjenim senatom. Predlagata tudi prekinitev izvr\u0161evanja pravnomo\u010dne sodbe. Zagovorniki obsojene pravne osebe Vrhovnemu sodi\u0161\u010du predlagajo, naj izpodbijani sodbi spremeni tako, da odlo\u010di, da pravna oseba ni odgovorna za kaznivo dejanje, podredno pa, naj sodbi razveljavi in zadevo vrne sodi\u0161\u010du prve stopnje v novo sojenje.\n\n4. Vrhovna dr\u017eavna to\u017eilka Irena Kuzma v odgovoru na zahtevo za varstvo zakonitosti, vlo\u017eenem na podlagi drugega odstavka 423. \u010dlena ZKP, navaja, da zahteve niso utemeljene. Sodbi sta zadostno obrazlo\u017eeni, sprememba obto\u017enice je bila zakonita, zavrnitev dokaznih predlogov utemeljena. Pravni standard vestnega in po\u0161tenega gospodarstvenika je bil ustrezno presojen. Osebe, ki jim je obsojenec odrejal sklepanje posojilnih pogodb, so v izreku opredeljene dovolj dolo\u010dno. V preostalem vlo\u017eniki uveljavljajo nedovoljen razlog zmotne ugotovitve dejanskega stanja. Vrhovnemu sodi\u0161\u010du predlaga zavrnitev zahtev.\n\n5. Vrhovno sodi\u0161\u010de je odgovor vrhovne dr\u017eavne to\u017eilke na podlagi drugega odstavka 423. \u010dlena ZKP poslalo obsojencu, obsojeni pravni osebi ter njunim zagovornikom, ki se o odgovoru niso izjavili.\n\nB.\n\nK zahtevi za varstvo zakonitosti zagovornika obsojenega A. A.\n\n6. S prvim odstavkom 344. \u010dlena ZKP je predpisano, da \u010de to\u017eilec med dokaznim postopkom spozna, da izvedeni dokazi ka\u017eejo na to, da se je spremenilo v obto\u017enici navedeno dejansko stanje, sme ustno spremeniti obto\u017enico, sme pa tudi predlagati, naj se glavna obravnava prekine, da pripravi novo obto\u017enico. Spremenjena obto\u017enica se sme nana\u0161ati le na dejanje, ki je \u017ee predmet obto\u017ebe. Iz ustaljene ustavnosodne presoje in prakse Vrhovnega sodi\u0161\u010da izhaja, da ima to\u017eilec zaradi mo\u017enosti, da na glavni obravnavi izvedeni dokazi poka\u017eejo na druga\u010dno dejansko stanje, kakor ga zatrjuje, pooblastilo za spremembo obto\u017enice na na\u010din, da ta \u0161e vedno temelji na istem histori\u010dnem dogodku. To pooblastilo samo po sebi ni v neskladju z nobenim od ustavnih jamstev, \u010de ga to\u017eilec ne zlorabi in \u010de je isto\u010dasno dopu\u0161\u010deno, da tudi druga stranka v postopku lahko glede na spremenjene okoli\u0161\u010dine \u0161e vedno varuje svoje pravice v na\u010deloma enakem pravnem polo\u017eaju, kakor \u010de do spremembe obto\u017enice ne bi pri\u0161lo. Prepoved zlorabe procesne pravice izhaja iz na\u010dela enakega varstva pravic in zavezuje obe stranki v postopku, tako to\u017eilca kot obto\u017eenca. Za zlorabo pravice gre, \u010de nosilec pravice izhaja iz pravno dopustnega abstraktnega upravi\u010denja, ki ga konkretizira in materializira tako, da njegovo ravnanje presega meje upravi\u010denja. Nastane konflikt dveh pravic, ki se med seboj izklju\u010dujeta. Do konflikta pride, ker sta si dve pravici v nasprotju in je ena izmed njiju izvr\u0161evana tako, da bodisi delno bodisi v celoti onemogo\u010da aktivirati in uresni\u010devati drugo. \u017de okoli\u0161\u010dina, da se upravi\u010denje uveljavlja na na\u010din, ki \u0161koduje zavezancu ali pa mu ote\u017euje njegov polo\u017eaj, pomeni zlorabo pravice. V skladu z dolo\u010dbo 22. \u010dlena Ustave mora zato v primeru, ko stranka v postopku zlorabi svoje procesne pravice, sodi\u0161\u010de odre\u010di pravno relevantnost dejanjem, ki presegajo upravi\u010denje in torej predstavljajo njegovo zlorabo. Zato mora sodi\u0161\u010de ob izdaji sodbe tudi s tega vidika preveriti spremembo obto\u017enice. Sprememba obto\u017enice ne sme okrniti obto\u017een\u010deve pravice do obrambe. Njeno spo\u0161tovanje posamezniku zagotavlja, da 1) je obve\u0161\u010den natan\u010dno in dolo\u010dno o vseh dejanskih in pravnih okoli\u0161\u010dinah obto\u017ebe, ki se mu o\u010dita, in 2) ima primeren \u010das in mo\u017enosti za pripravo svoje obrambe. Pravica do vnaprej\u0161njega natan\u010dnega obvestila ne daje obto\u017eencu samo mo\u017enosti, da bo lahko vnaprej pripravil obrambo, ampak zagotavlja tudi, da obto\u017eenec zaradi spremembe obto\u017enice ne bo prevaran ali spravljen v zadrego glede priprave in predstavitve svoje obrambe, prav tako pa tudi ne sme biti postavljen v polo\u017eaj presene\u010denja.1 Iz strokovne literature in ustaljene prakse Vrhovnega sodi\u0161\u010da, ki se navezuje na stali\u0161\u010da Ustavnega sodi\u0161\u010da, izhaja, da lahko to\u017eilec spremeni obto\u017enico, \u010de po njegovi oceni izvedeni dokazi ka\u017eejo na druga\u010dno dejansko stanje, kot ga je videl pri vlo\u017eitvi obto\u017enice, neodvisno od tega, ali so se v zadevi pojavili novi dokazi ali ne.2 To\u017eilec lahko obto\u017enico spremeni v korist ali v \u0161kodo obto\u017eenca, vendar se mora predmet obto\u017ebe nana\u0161ati na isti histori\u010dni dogodek - obto\u017ebe ni mogo\u010de spremeniti tako, da bi se obto\u017eencu o\u010ditalo povsem drugo kaznivo dejanje,3 temve\u010d gre lahko pri spremenjeni obto\u017enici le za druga\u010dno dejanje.4 Sodi\u0161\u010de nima podlage, da to\u017eilcu ne dovoli spremembe obto\u017ebe, razen \u010de bi posku\u0161al z zlorabo tega pooblastila spraviti obto\u017eenca v neugodnej\u0161i procesni polo\u017eaj ali mu neupravi\u010deno ote\u017eiti obrambo.5\n\n7. Dr\u017eavni to\u017eilec je s spremembo z dne 28. 10. 2014 posegel v ve\u010d delov obto\u017enice. Vlo\u017enik svoja izvajanja osredoto\u010da na spremembo opisa obsojen\u010devega namena. V prvotni obto\u017ebi je to\u017eilec obsojencu o\u010dital, da je ravnal z namenom, da bi dru\u017ebi I., d. d., preko nje dru\u017ebi A. P., d. o. o., ter preko te dru\u017ebe (ki jo je lastni\u0161ko obvladoval) sebi pridobil premo\u017eenjsko korist ali da bi povzro\u010dil premo\u017eenjsko \u0161kodo; v spremenjeni pa, da je ravnal z namenom, da bi drugemu pridobil premo\u017eenjsko korist. Dr\u017eavni to\u017eilec je v delu, na katerega se sklicuje vlo\u017enik (izpust namena pridobiti premo\u017eenjsko korist sebi in dru\u017ebi A. P., d. o. o., in namena povzro\u010diti premo\u017eenjsko \u0161kodo), zmanj\u0161al obto\u017ebene o\u010ditke, kar pomeni, da je sklep o okrnitvi pravice do obrambe v obravnavanem primeru izklju\u010den. Poleg tega je bil obsojenec seznanjen s spremembo in je imel zadosten \u010das in mo\u017enosti za pripravo dodatnega zagovora. Ker ne gre za spremembo, ki bi mogla okrniti obsojen\u010devo pravico do obrambe po merilih, opredeljenih v to\u010dki 6 obrazlo\u017eitve te sodbe, Vrhovno sodi\u0161\u010de ostalih navedb o kr\u0161itvi te pravice ni presojalo.\n\n8. Ugotoviti dolo\u010deno dejstvo pomeni spoznati ga na pravno dolo\u010den na\u010din ter njegov obstoj tudi logi\u010dno in izkustveno dokazati. Dejstva se ugotavljajo neposredno (z lastnim opa\u017eanjem procesnega organa) in posredno (na podlagi dokazovanja - z neposrednimi dokazi in s posrednimi dokazi, to je indici). Dokaz je vir spoznanja o pravno pomembnem dejstvu. Ocena dokazov pomeni preizkus njihove verodostojnosti in ugotovitev, da dolo\u010deno pomembno dejstvo obstoji ali ne obstoji.6 Pravna norma (katere zna\u010dilnost je, da opredeljuje abstraktni dejanski stan), seveda ne more biti vir spoznanja o dejstvih (ki tvorijo konkretni dejanski stan). To ne pomeni, da med abstraktnim in konkretnim dejanskim stanom (pravom in dejstvi) ni nikakr\u0161nega medsebojnega vpliva. Argumentacijska teorija opozarja, da zgornje in spodnje premise ni mogo\u010de ostro lo\u010devati, saj so dejanska vpra\u0161anja v dolo\u010denem smislu tudi pravna (razse\u017enost konkretnega dejanskega stanu ugotavljamo glede na pravno mo\u017ene abstraktne dejanske stanove), pravna vpra\u0161anja pa so tesno povezana z dejanskimi (ker jih dejanska osmi\u0161ljajo in sodolo\u010dajo, kak\u0161en naj bo njihov pravni pomen).7\n\n9. Povedano druga\u010de: pravilna uporaba materialnega prava (zgornje premise pravnega silogizma) je vselej pogojena z ugotavljanjem in presojo pravno relevantnih dejstev (spodnja premisa pravnega silogizma). In obratno; abstraktni dejanski stan usmerja in hkrati zamejuje raziskovanje in ugotavljanje pravno relevantnih dejstev konkretnega histori\u010dnega dogodka. Ostro lo\u010devanje med zgornjo in spodnjo premiso pravnega silogizma in \"potovanje pogleda sem in tja\" je torej uporabno kot teoreti\u010dni koncept,8 v praksi pa sta obe premisi med seboj tesno povezani in soodvisni ena od druge. V konkretni zadevi je to\u017eilec o\u010ditno spoznal, da je sprememba obto\u017enice nujna. Pri tem se je oprl na argumentacijo prito\u017ebenega sodi\u0161\u010da glede vpra\u0161anja prejema (pridobitve) premo\u017eenjske koristi z vidika dru\u017ebenikov finan\u010dnega holdinga, v zadevi, ki je bila po to\u017eil\u010devi oceni v bistvenem primerljiva z obravnavano. Druga\u010den to\u017eil\u010dev pogled na dejansko stanje povsem o\u010ditno izhaja iz okoli\u0161\u010dine, da je spremenil obto\u017enico. \u0160lo je torej za polo\u017eaj spremenjenega vrednotenja dejstev, dokaznega gradiva in pravnih institutov, kar je glede na stali\u0161\u010da argumentacijske teorije povsem obi\u010dajno in sprejemljivo. Izostanek to\u017eil\u010deve utemeljitve spremembe obto\u017enega akta sam po sebi tudi ni odlo\u010dilen za presojo dopustnosti spremembe obto\u017enice.9 Enako velja v primeru, ko ta ni najbolj ustrezna. Bistveno je, da je sprememba skladna z merili, izoblikovanimi v (ustavno)sodni praksi. V obravnavanem primeru je bilo temu zado\u0161\u010deno, pri \u010demer po posegu ni \u0161lo za drugo, temve\u010d za druga\u010dno dejanje, sprememba pa, kot \u017ee pojasnjeno, obsojencu ni bila v \u0161kodo. Zatrjevana kr\u0161itev prvega odstavka 344. \u010dlena ZKP zato ni podana. Glede vlo\u017enikovih na\u010delnih (sistemskih) pomislekov o primernosti zakonskega pooblastila za spreminjanje obto\u017enice na glavni obravnavi Vrhovno sodi\u0161\u010de pojasnjuje, da tak\u0161no pooblastilo po oceni Ustavnega sodi\u0161\u010da ni v neskladju z Ustavo,10 do kr\u0161itev \u010dlovekovih pravic v zvezi s tem institutom pa v konkretni zadevi tudi ni pri\u0161lo. Nenazadnje je tudi vlo\u017enik v uvodnem utemeljevanju zatrjevane kr\u0161itve v zahtevi navedel, da je obramba to\u017eilstvo \u017ee na prvi obravnavi pozvala, naj \u0161e pred podajo zagovorov obto\u017eencev in izvedbo dokaznega postopka spremeni obto\u017enico, s \u010dimer je tudi sama, v nasprotju s poznej\u0161imi navedbami, implicitno nakazala, da je sprememba obto\u017enice dopustna.\n\n10. Iz ustaljene ustavnosodne presoje in prakse Vrhovnega sodi\u0161\u010da izhaja, da je obrazlo\u017eena sodna odlo\u010dba bistven del po\u0161tenega postopka, ki je varovan s pravico do enakega varstva pravic iz 22. \u010dlena Ustave. Sodi\u0161\u010de mora na konkreten na\u010din in z zadostno jasnostjo podati razloge, na podlagi katerih je sprejelo svojo odlo\u010ditev. Z navedbami strank se mora seznaniti ter se do njih - \u010de so dopustne in za odlo\u010ditev pomembne - v obrazlo\u017eitvi sodne odlo\u010dbe opredeliti. Dol\u017enost opredelitve velja tako glede dejanskih navedb strank kot tudi glede njihovih pravnih argumentov. Sodi\u0161\u010de sicer ni dol\u017eno posebej odgovarjati na vsak pravni argument stranke, dol\u017eno pa se je opredeliti do nosilnih pravnih naziranj, ki so dovolj argumentirana, ki niso o\u010ditno neutemeljena in ki za odlo\u010ditev v zadevi po razumni presoji sodi\u0161\u010da niso nerelevantna. Pravica do obrazlo\u017eene sodne odlo\u010dbe mora biti zagotovljena tudi v postopkih z rednimi in izrednimi pravnimi sredstvi. Zahteva po obrazlo\u017eenosti odlo\u010db instan\u010dnih sodi\u0161\u010d je v primerih, ko je odgovor na o\u010ditke vlo\u017enika pravnega sredstva vsebovan \u017ee v odlo\u010dbi ni\u017ejega sodi\u0161\u010da, instan\u010dno sodi\u0161\u010de pa s temi argumenti sogla\u0161a, ni\u017eja od sicer\u0161nje zahteve po obrazlo\u017eenosti sodnih odlo\u010db. Vendar pa mora tudi v takem primeru iz sodbe instan\u010dnega sodi\u0161\u010da izhajati, da se je sodi\u0161\u010de z navedbami strank seznanilo in jih obravnavalo.11\n\n11. Vlo\u017enik zatrjuje, da se sodi\u0161\u010de druge stopnje ni opredelilo do \"ob\u0161irnih\" prito\u017ebenih navedb glede nedopustnosti spremembe obto\u017enice z dne 28. 10. 2014. Iz sodbe sodi\u0161\u010da druge stopnje (to\u010dke 7 - 10 obrazlo\u017eitve) izhaja prav presoja navedb o nedopustnosti spremembe obto\u017enice z dne 28. 10. 2014. V takem polo\u017eaju bi moral vlo\u017enik dolo\u010dno navesti, katerih prito\u017ebenih navedb sodi\u0161\u010de ni presodilo. Tega ni storil, zato so o\u010ditki o zatrjevani kr\u0161itvi presplo\u0161ni, da bi jih Vrhovno sodi\u0161\u010de lahko presodilo. Le dejstvo, da se je vi\u0161je sodi\u0161\u010de mestoma sklicevalo na razloge v sodbi sodi\u0161\u010da prve stopnje, ne zado\u0161\u010da za utemeljitev zatrjevanih zakonskih (11. to\u010dka prvega odstavka 371. \u010dlena ZKP, prvi odstavek 395. \u010dlena ZKP) in ustavnih kr\u0161itev (23., 25. in 29. \u010dlen Ustave).\n\n12. Iz ustaljene ustavnosodne presoje in prakse Vrhovnega sodi\u0161\u010da izhaja, da sodi\u0161\u010de glede na na\u010delo proste presoje dokazov samo odlo\u010da o tem, katere dokaze bo izvedlo in kako bo presojalo njihovo verodostojnost. Ne glede na to, da sodi\u0161\u010de ni dol\u017eno izvesti vsakega dokaza, ki ga predlaga obramba, pa mora izvesti dokaz, ki je materialnopravno upo\u0161teven in za katerega je obramba utemeljila potrebno stopnjo verjetnosti obstoja in pravne upo\u0161tevnosti. Sodi\u0161\u010de sme zavrniti dokazni predlog, \u010de je nadaljnje izvajanje dokazov zaradi jasnosti zadeve odve\u010d, \u010de je dejstvo, ki naj bi se s predlaganim dokazom dokazovalo, \u017ee dokazano ali je brez pomena za zadevo ali \u010de je dokazno sredstvo neprimerno ali nedosegljivo.12 Obramba zadosti svojemu dokaznemu bremenu, \u010de pri utemeljevanju pravne relevantnosti in obstoja dokaza dolo\u010dno zatrjuje 1) pravno relevantno dejstvo, katerega obstoj ali neobstoj sodi\u0161\u010de ugotavlja s pomo\u010djo predlaganega dokaza, 2) dokazno sredstvo, s katerim se dokazuje (ne)obstoj zatrjevanega dejstva, in 3) \u010de z navedbo okoli\u0161\u010din utemelji, da bo z izvedbo predlaganega dokaza mogo\u010de sklepati o (ne)obstoju pravno pomembnega dejstva in da bo dokaz v korist obto\u017eenca.13 \u0160teje se, da je vsak dokazni predlog v korist obto\u017eenca, kar pomeni, da ga mora sodi\u0161\u010de izvesti, razen \u010de je o\u010ditno, da dokaz ne more biti uspe\u0161en.14\n\n13. Vlo\u017enik neutemeljeno navaja, da zavrnitev predlogov za zasli\u0161anje A. R., nekdanjega predsednika uprave H. B., d. d., in M. K., nekdanjega predsednika uprave N., d. d., pomeni kr\u0161itev pravic obrambe. Dejstva, ki sta jih \u017eelela zagovornika obsojenca in obsojene pravne osebe dokazati (nenasprotovanje oziroma zagotovila kreditodajalcev o \"podalj\u0161anju posojil\" \u0161e v maju 2009, kar naj bi pomenilo, da je obsojenec tak razplet upravi\u010deno pri\u010dakoval, to pa naj bi izklju\u010dilo njegov naklep), namre\u010d ne bi mogla vplivati na sklep o insolventnosti dru\u017ebe I., d. d., in o obsojen\u010devi seznanjenosti s to okoli\u0161\u010dino. Morebitno podalj\u0161anje zapadlosti glavnice namre\u010d nima vpliva na obseg pogodbenih obveznosti kreditojemalca, posledi\u010dno pa tudi ne na stopnjo njegove prezadol\u017eenosti (ki je opredeljena s prese\u017ekom pogodbenih obveznosti nad sredstvi). Z drugimi besedami, delni\u0161ka dru\u017eba I. bi imela tudi ob morebitnem podalj\u0161anju zapadlosti glavnic iz kreditnih pogodb nespremenjen obseg svojih pogodbenih obveznosti, zaradi \u010desar bi bila stopnja njene prezadol\u017eenosti (ob nespremenjenem obsegu sredstev) enaka. Prav odrejanje sklepanja posojilnih pogodb kljub zavedanju, da zaradi prezadol\u017eenosti dejanski posojilojemalec (I., d. d.) ne bo sposoben vrnitve izposojenih sredstev, je klju\u010den o\u010ditek obsojencu, na katerega morebitno utemeljeno pri\u010dakovanje podalj\u0161anja zapadlosti kreditnih glavnic ne bi moglo vplivati in ga ne razbremeniti. Vrh tega je iz spisovnega gradiva razvidno, da 30-milijonska kreditna pogodba z dne 16. 6. 2008 (priloga C2320), na katero se je v utemeljitvi dokaznega predloga sklicevala obramba, sploh ni bila sklenjena z ljubljansko dru\u017ebo H. B., d. d., temve\u010d s celov\u0161ko dru\u017ebo H. B. International, AG. Glavni kreditodajalec je bila dru\u017eba N., d. d., ki je \u017ee v letu 2008 opozarjala, da zapadlosti glavnice ne bo podalj\u0161ala, kot je pojasnilo \u017ee prito\u017ebeno sodi\u0161\u010de. Zagovornik obsojenca se je pri utemeljevanju predloga za zasli\u0161anje M. K. skliceval na izpovedbo D. K., tedanjega finan\u010dnega direktorja dru\u017ebe F., d. d., ki je sicer res izpovedal, da je bil marca 2009 z M. M. in M. R. na sestanku s predstavniki dru\u017ebe N., d. d., kjer so pregledovali zadol\u017eenost skupine P. L., d. d., in dru\u017ebe I., d. d., do te banke; da je bil namen teh sestankov zagotovitev reprogramiranja kreditov na dalj\u0161i rok; in (na vpra\u0161anje zagovornika) da banke niso imele pomislekov glede reprograma. Vendar je K. tudi jasno povedal, da posebnih sklepov ali izplena ni bilo.15 Dr\u017ei, da je pri\u010da M. M., tedanja prokuristka dru\u017ebe R., d. d., in izvr\u0161na direktorica dru\u017ebe D., d. d., izpovedala, da na sestanku maja 2009 s predstavniki dru\u017ebe H. B., d. d., nobena banka ni izrazila nasprotovanja podalj\u0161anju kreditnih glavnic, je pa tudi poudarila, da je \u0161lo za sestanke na\u010delne in ne operativne narave.16 Nenasprotovanje in odsotnost pomislekov glede podalj\u0161anja zapadlosti glavnic, o \u010demer sta izpovedali pri\u010di, pa seveda nista istovetna z zagotovili o tem podalj\u0161anju. Tudi druge okoli\u0161\u010dine (padanje tr\u017ene vrednosti delnic PILR in MELR in posledi\u010dna zmanj\u0161ana kreditna sposobnost dru\u017ebe I., d. d.; zahtevana dodatna zavarovanja terjatev kreditodajalcev; visoka stopnja obremenjenosti sredstev z zastavno pravico; visoki mese\u010dni obrestni izdatki v vi\u0161ini dveh milijonov EUR), ugotovljene po ni\u017ejih sodi\u0161\u010dih, ne dajejo opore za sklep o zagotovilih o podalj\u0161anju zapadlosti kreditnih glavnic ali o utemeljenem pri\u010dakovanju takih zagotovil. Sodi\u0161\u010de sme zavrniti izvedbo relevantnega dokaza, \u010de je dejstvo, ki naj bi se z njim dokazovalo, po prepri\u010danju sodi\u0161\u010da \u017ee ugotovljeno z ostalimi izvedenimi dokazi. Sodi\u0161\u010de v takem primeru oceni spoznavno vrednost dotlej izvedenih dokazov, odlo\u010ditev o izvedbi predlaganega dokaza pa je odvisna od dokazne ocene teh, \u017ee izvedenih dokazov, ki dokazujejo ali izklju\u010dujejo obstoj istega dejstva kot predlagani dokaz, \u010detudi sodi dokazna ocena \u0161ele na konec sojenja, ko so izvedeni vsi dokazi.17 Poleg tega, da obrambi ni uspelo izkazati pravne pomembnosti predlaganih dokazov, po oceni Vrhovnega sodi\u0161\u010da povzeto dokazno gradivo in ugotovljena dejstva mo\u017enost obstoja zatrjevanih dejstev izklju\u010dujejo.\n\n14. Vlo\u017enik neutemeljeno graja zavrnitev predloga za zasli\u0161anje D. M. Kot navaja, je obramba njegovo zasli\u0161anje predlagala, da bi izpovedal o neverodostojnosti obremenilnih izjav poslovodij dru\u017eb posojilodajalk glede obsojen\u010devih navodil za sklepanje inkriminiranih posojilnih pogodb (izpovedal naj bi, da ni res, da so vse delali po navodilih obsojenca). Taka izpovedba bi bila za poslovodje dru\u017eb posojilodajalk nedvomno obremenilna, vendar vlo\u017enik ne pojasni, v \u010dem bi razbremenila obsojenca. Prvo namre\u010d ne implicira slednjega. To pomeni, da ni izkazal materialnopravne pomembnosti predlaganega dokaza. V zvezi z izpovedovanjem o okoli\u0161\u010dinah sklepanja posojilnih pogodb je \u017ee prito\u017ebeno sodi\u0161\u010de pojasnilo, da pri sklepanju teh poslov M. ni bil prisoten. Zatrjevano dejstvo, da se je obsojenec posvetoval s pravnimi in finan\u010dnimi strokovnjaki, pa sta ni\u017eji sodi\u0161\u010di tudi brez izvedbe tega dokaza sprejeli v dejstveni sklop pravnomo\u010dne sodbe.\n\n15. Vlo\u017enik izpodbija pravnomo\u010dno ugotovljeno dejstvo, da je obsojenec zlorabil polo\u017eaj direktorja dru\u017ebe A. P., d. o. o., med drugim z navedbo, da sta ni\u017eji sodi\u0161\u010di \"posredno\" ugotovili, da obsojenec v tem svojsvu ni dajal navodil ali se predstavljal v tej vlogi. Vlo\u017enik na tej podlagi uveljavlja, da so 1) sodbeni razlogi v precej\u0161nji meri s seboj v nasprotju, 2) da je o odlo\u010dilnih dejstvih precej\u0161nje nasprotje med tem, kar se navaja v razlogih sodbe o vsebini listin ali zapisnikov o izpovedbah, in med samimi temi listinami oziroma zapisniki (11. to\u010dka prvega odstavka 371. \u010dlena ZKP), in 3) da odlo\u010ditvi ni\u017ejih sodi\u0161\u010d nista zadostno obrazlo\u017eeni. Navedbe niso utemeljene. Sodi\u0161\u010de prve stopnje je namre\u010d ugotovilo, da:\n\n- obsojenec (finan\u010dnim) direktorjem odvisnih dru\u017eb pri odrejanju sklepanja posojilnih pogodb ni pojasnjeval, s katerega polo\u017eaja to po\u010dne,\n\n- (finan\u010dni) direktorji odvisnih dru\u017eb niso imeli enotne predstave o obsojen\u010devi vlogi, ve\u010dinoma so ga dojemali kot direktorja dru\u017ebe P. L., d. d., so pa poznali lastni\u0161ko strukturo koncerna od dru\u017ebe A. P., d. o. o., navzdol,\n\n- ne glede na predstave direktorjev odvisnih dru\u017eb sta obsojencu vlogi direktorjev dru\u017eb P. L., d. d., in A. P., d. o. o., omogo\u010dili odrejanje sklepanja inkriminiranih posojilnih pogodb,\n\n- \u010deprav se obsojenec ni predstavljal kot direktor dru\u017ebe A. P., d. o. o., ni dvoma, da je vodil ve\u010dstopenjski dejanski koncern z dru\u017ebo A. P., d. o. o., kot kot krovno obvladujo\u010do dru\u017ebo,\n\n- je bil bistven polo\u017eaj direktorja dru\u017ebe A. P., d. o. o., saj je lahko \"prejem\" posojil v dru\u017ebah I., d. d., in C., d. d., (ki sta bili v koncernu hierarhi\u010dno ume\u0161\u010deni nad dru\u017ebo P. L., d. d., in pod dru\u017ebo A. P., d. o. o.) zaradi koncernske strukture obsojenec odredil le v svojstu direktorja dru\u017ebe A. P., d. d., ne pa v svojstvu direktorja dru\u017ebe P. L., d. d.\n\nPovzeti razlogi so razumni in zadostni, deloma temeljijo neposredno na izvedenih dokazih, deloma na sklepanju z znanih na neznana dejstva (indi\u010dna metoda). Prito\u017ebeno sodi\u0161\u010de se je s tem dejstvenim sklopom strinjalo in mu pristavilo ugotovitev, da so predstavniki dru\u017eb posojilodajalk poznali obsojen\u010dev poslovodni polo\u017eaj v dru\u017ebi A. P., d. o. o., ki jo je pojasnilo na strani 43 svoje sodbe (sklicevanje na izpovedbo M. M., da se ji je obsojenec ve\u010dkrat predstavil tudi kot direktor dru\u017ebe A. P., d. o. o.). Neutemeljena je tudi vlo\u017enikova navedba, da sodbi ni\u017ejih sodi\u0161\u010d nimata razlogov o tem, da so bili direktorji odvisnih dru\u017eb zavedeni: ti razlogi so predvsem na straneh 137 - 138 sodbe sodi\u0161\u010da prve stopnje in na straneh 16, 31 ter 49 - 50 sodbe sodi\u0161\u010da druge stopnje.\n\n16. Vlo\u017enik neutemeljeno navaja, da obsojenec ni storilec kaznivega dejanja, temve\u010d napeljevalec ali morda posredni storilec. Obsojenec je namre\u010d s svojim lastnim ravnanjem izpolnil znake kaznivega dejanja - odredil sklenitev posojilnih pogodb na na\u010din, opisan v krivdoreku. Gre torej za polo\u017eaj iz prvega odstavka 20. \u010dlena KZ-1 (storilec kaznivega dejanja je vsak, ki ga stori osebno). Kot izhaja iz strokovne literature, to pomeni tako imenovano neposredno storilstvo, ki temelji na izpolnitvi celotnega zakonskega opisa kaznivega dejanja z lastno telesno dejavnostjo.18 Mo\u017enost posrednega storilstva (gre seveda za obliko storilstva in ne udele\u017ebe), je izklju\u010dena, ker je obsojenec sam izpolnil znake kaznivega dejanja, bistvo posrednega storilstva pa je v tem, da posredni storilec sam ne izpolni znakov kaznivega dejanja, temve\u010d obvladuje kaznivo dejanje prek oblasti nad voljo neposredno delujo\u010dega.19 Iz konkretnega dejanskega stanu kaznivega dejanja torej izhaja, kot sta pravilno ocenili ni\u017eji sodi\u0161\u010di, neposredno storilstvo, ne pa kak\u0161na druga vrsta storilstva ali celo udele\u017ebe, kot zmotno meni vlo\u017enik.\n\n17. Na vpra\u0161anje, s kak\u0161no skrbnostjo bi moral ravnati obsojenec in na kak\u0161en na\u010din bi moral (smel) upo\u0161tevati tudi koristi celotnega koncerna in ne le njegovih posameznih delov, je odgovorilo \u017ee prito\u017ebeno sodi\u0161\u010de, ki je na strani 19 svoje sodbe pojasnilo, da v dejanskem koncernu \u0161kodovanje odvisnim dru\u017ebam brez mo\u017enosti nadomestitve prikraj\u0161anj preprosto ni dopustno. Vrhovno sodi\u0161\u010de pripominja, da je v strokovni literaturi poudarjena dol\u017enost poslovodstva obvladujo\u010de dru\u017ebe, da varuje interese odvisne dru\u017ebe, upo\u0161tevajo\u010d interese njenih dru\u017ebenikov; da je v tej literaturi zavzeto stali\u0161\u010de, da zakon posebnih interesov koncerna ne priznava;20 in da so jasne napotke, kako ravnati v polo\u017eaju, v katerem se je bila zna\u0161la dru\u017eba I., d. d., vsebovali insolven\u010dni predpisi.\n\n18. Vlo\u017enikova teza, da gospodarska dru\u017eba nima svojih interesov, temve\u010d so njeni interesi istovetni z interesi njenih dru\u017ebenikov, je v o\u010ditnem nasprotju s stali\u0161\u010dem v strokovni literaturi, da so interesi dru\u017ebe kot celote lo\u010deni od individualnih interesov dru\u017ebenikov.21 V okviru teorije o nasprotnih interesih v dru\u017ebi so vrh tega prepoznani in ovrednoteni tudi interesi podjetja kot skupka premo\u017eenja in ljudi, organiziranih in namenjenih opravljanju gospodarske dejavnosti (katerega nosilec in njegova pravna oblika je gospodarska dru\u017eba).22 Vlo\u017enik navaja, da kaznivo dejanje zlorabe polo\u017eaja pri gospodarski dejavnosti varuje le interese dru\u017ebenikov, ne pa ostalih udele\u017eencev in \u0161ir\u0161ega, dru\u017ebeno-ekonomskega sistema. Vendar o\u010ditno spregleda pojasnila prito\u017ebenega sodi\u0161\u010da (strani 18 in 34 sodbe), da se obsojencu o\u010dita prav \u0161kodovanje interesom dru\u017ebenikov odvisnih dru\u017eb. Dru\u017ebe v posredni ve\u010dinski lasti gospodarske dru\u017ebe A. P., d. o. o., ki jo je lastni\u0161ko in poslovodno obvladoval obsojenec, \u0161e zdale\u010d niso bile edine dru\u017ebenice dru\u017eb posojilodajalk, zato vlo\u017enik zaman poudarja, da je obsojenec z \u017eeno v celoti lastni\u0161ko obvladoval dru\u017ebo A. P., d. o. o. Obsojencu se o\u010dita \u0161kodovanje interesom dru\u017ebenikov dru\u017eb posojilodajalk (z odrejanjem posojil, za katera je vedel, da jih ne bo mogo\u010de vrniti), kar ustreza eni od v sodni praksi sprejetih opredelitev znaka izraba (zloraba) polo\u017eaja. S poudarjanjem, da je bistvo kaznivega dejanja zlorabe polo\u017eaja po 240. \u010dlenu KZ-1 nezvestoba poslovodstva do dru\u017ebenikov in dru\u017ebe, vlo\u017enik pritrjuje pravnim stali\u0161\u010dem v izpodbijani pravnomo\u010dni sodbi. Povsem zgre\u0161ena je navedba, da gospodarska dru\u017eba nima svojih pravic - iz, denimo, ustavnosodne presoje namre\u010d izhaja prav nasprotno stali\u0161\u010de, katerega bistvo je, da je tudi pravna oseba, vklju\u010dno z gospodarsko dru\u017ebo, lahko nosilec nekaterih \u010dlovekovih pravic in svobo\u0161\u010din.23\n\n19. Vlo\u017enik navaja, da je dolo\u010dba prvega odstavka 263. \u010dlena ZGD-1 del kazenskopravnega o\u010ditka, naslovljenega na obsojenca. Sodi\u0161\u010de prve stopnje se je pri opredeljevanju pojma \"zloraba polo\u017eaja\" res oprlo tudi na to dolo\u010dbo in pojasnilo, da njena kr\u0161itev pomeni izrabo polo\u017eaja po prvem odstavku 240. \u010dlena KZ-1. Prito\u017ebeno sodi\u0161\u010de se je s tem strinjalo in pristavilo, da ena\u010daja med od\u0161kodninsko in kazensko odgovornostjo ni, ker inkriminacija po prvem odstavku 240. \u010dlenu KZ-1 vsebuje dodatne, zlasti subjektivne prvine, ki dispozicijo inkriminacije razlikujejo od dejanskega stanu civilnega delikta. Sodi\u0161\u010di sta se oprli tudi na judikaturo Vrhovnega sodi\u0161\u010da, iz katere izhaja, 1) da je izraba polo\u017eaja vsako ravnanje pri sklepanju poslov ali drugem razpolaganju s premo\u017eenjem gospodarske dru\u017ebe, do katerega je storilec na podlagi njenih notranjih pooblastil (pogodba, statut, navodila \u010dlanov dru\u017ebe itd.) sicer upravi\u010den, vendar pa pri tem namesto interesov gospodarske dru\u017ebe zasleduje svoje lastne interese oziroma interese tretjih oseb; v tem se tudi ka\u017ee nezvestoba do dru\u017ebe oziroma njenih dru\u017ebenikov, 2) da polo\u017eaja v navedenem smislu ne izrablja samo tisti, ki prekora\u010di svoja pooblastila, pa\u010d pa tudi tisti, ki poslov ne opravlja po\u0161teno in vestno, ki torej ravna v nasprotju s prvim odstavkom 263. \u010dlena ZGD, ter 3) da je \u017ee po naravi stvari posledica tovrstnih zlorab polo\u017eaja (in drugih na\u010dinov izvr\u0161itve kaznivega dejanja) nastanek oziroma mo\u017enost nastanka premo\u017eenjske \u0161kode za gospodarsko dru\u017ebo oziroma njene dru\u017ebenike, delni\u010darje, zaposlene, upnike itd.24\n\n20. Obsojenec je bil torej v obravnavani zadevi kot poslovodja krovne koncernske dru\u017ebe (A. P., d. o. o.) in kot poslovodja ni\u017eje koncernske dru\u017ebe (P. L., d. d.) tako na \u010delu koncerna (prek krovne dru\u017ebe A. P., d. o. o.) kot tudi \"koncerna\" znotraj koncerna, nekak\u0161nega podkoncerna (prek ni\u017eje dru\u017ebe P. L., d. d.). \u010clanice \"podkoncerna\" so bile dru\u017ebe posojilodajalke, ki so po navodilih obsojenca finan\u010dno pomagale \"vmesni\" dru\u017ebi I., d. d. (ta dru\u017eba je bila del koncerna, ume\u0161\u010dena nad \"podkoncern\" in dru\u017ebo na \u010delu tega \"podkoncerna\" in hkrati pod krovno koncernsko dru\u017ebo). Iz ureditve v ZGD-1 po tolma\u010denju ni\u017ejih sodi\u0161\u010d izhaja, da bi moral obsojenec uresni\u010devati ne le interese krovne (A. P., d. o. o.) in ni\u017eje dru\u017ebe (P. L., d. d.), ki ju je neposredno vodil, temve\u010d tudi interese dru\u017eb (in dru\u017ebenikov) posojilodajalk (\u010dlanic \"podkoncerna\"), ki jim je dajal navodila za poslovanje. Tak\u0161no opiranje na predpise korporacijskega prava je po oceni Vrhovnega sodi\u0161\u010da povsem pravilno. Pri zakonskem znaku zloraba polo\u017eaja po prvem odstavku 240. \u010dlena KZ-1 gre namre\u010d za tako imenovano tiho blanketno napotitev. Njeno bistvo je smiselno (vsebinsko, implicitno, ne-izrecno) sklicevanje na pojme, ki so podrobneje urejeni z drugimi predpisi in imajo praviloma v celotnem pravnem sistemu enak pomen, \u010de njegovega pomena za kazensko pravo ne dolo\u010da posebna razlagalna norma.25 Stali\u0161\u010de, da je upo\u0161tevanje predpisov s \u0161ir\u0161ega podro\u010dja gospodarskega prava nujno za razlago ve\u010dine gospodarskih kaznivih dejanj (blanketne norme), je sprejeto tudi v strokovni literaturi26 in ustavnosodni presoji - po oceni Ustavnega sodi\u0161\u010da se vpra\u0161anje, ali je storilec pri opravljanju gospodarske dejavnosti izrabil (zlorabil) svoj polo\u017eaj, presoja na podlagi aktov gospodarskega prava, ki urejajo podro\u010dje, na katerem naj bi storilec protipravno deloval.27 Upo\u0161tevaje razloge v tej in predhodni to\u010dki sta torej ni\u017eji sodi\u0161\u010di utemeljeno ocenili, da skrbnost vestnega in po\u0161tenega gospodarstvenika v polo\u017eaju vodenja dejanskega koncerna vklju\u010duje tudi zahtevo po varstvu interesov odvisnih dru\u017eb in njihovih dru\u017ebenikov.\n\n21. Glede o\u010ditka o neskladnosti med \u017eeljo po obstanku koncerna in \u0161kodovanju dela koncerna se je sprejemljivo izreklo \u017ee prito\u017ebeno sodi\u0161\u010de - prikraj\u0161anje odvisnih dru\u017eb \u0161e ne pomeni, da si je obsojenec prizadeval za njihov propad, saj so bile dru\u017ebe posojilodajalke tedaj v dobrem finan\u010dnem stanju (stran 20 sodbe). Ne dr\u017ei o\u010ditek, da je sodi\u0161\u010de druge stopnje za\u0161lo v nasprotje s seboj, ko je najprej ugotovilo, da je dru\u017eba A. interes za nakup delnic dru\u017ebe M., d. d., izrazila na \"zasebnih\", neformalnih sre\u010danjih, nato pa ocenilo, da resnega namena za prodajo ni bilo. Razkorak med zatrjevanimi (fingiranimi) in dejanskimi nameni namre\u010d ni neobi\u010dajen, stali\u0161\u010de prito\u017ebenega sodi\u0161\u010da pa posledi\u010dno ni nerazumno. Ne dr\u017ei niti o\u010ditek, da sodi\u0161\u010de druge stopnje ni presodilo prito\u017ebenih navedb glede pozivov bank k dezinvestiranju v letu 2008 in podalj\u0161evanj in celo odobravanj novih kreditov v letih 2008 in 2009 (stran 29 sodbe sodi\u0161\u010da druge stopnje). Vlo\u017enik svojo grajo o protispisnosti in neskladju med razlogi sodbe sodi\u0161\u010da druge stopnje opira na zgre\u0161eno razumevanje teh razlogov. Sodi\u0161\u010de druge stopnje namre\u010d na strani 30 svoje sodbe ni zapisalo, da dru\u017ebi I., d. d., in C., d. d., nista imeli nobenih prostih sredstev za zavarovanje terjatev iz posojilnih pogodb, temve\u010d je zapisalo, da so bili pomisleki dru\u017eb posojilodajalk glede pomanjkanja zavarovanj, o katerih so izpovedale pri\u010de, zavrnjeni s pojasnilom, da dru\u017ebi nimata prostih sredstev za zavarovanje, saj sta imeli, kot je bilo ugotovljeno, malodane vse delnice zastavljene za zavarovanje kreditov, zaradi \u010desar so dru\u017ebe posojilodajalke ostale brez zadostnih zavarovanj. Na tej podlagi je sklenilo, da je zmotna prito\u017ebena trditev, da je dru\u017eba I., d. d., \u0161e imela prosto premo\u017eenje, ki bi omogo\u010dilo zadostno zavarovanje, \u010de bi ga dru\u017ebe posojilodajalke zahtevale. Ker ti razlogi pomenijo oceno o nezadostnosti preostalih sredstev za namen zavarovanja, ne pa o njihovem popolnem izostanku, niso v nasprotju z ugotovitvijo istega sodi\u0161\u010da, da je imela dru\u017eba I., d. d., zastavljeno ve\u010d kot polovico delnic MELR (torej z ugotovitvijo, da je imela nekaj prostih sredstev), zato o\u010ditani bistveni kr\u0161itvi dolo\u010db kazenskega postopka nista podani.\n\n22. Do navedb glede pravne opredelitve (zakaj ne gre za poslovno goljufijo) se je zadostno opredelilo \u017ee prito\u017ebeno sodi\u0161\u010de (stran 32 sodbe). Enako velja za navedbe o vi\u0161ini protipravne premo\u017eenjske koristi, pridobljene s kaznivim dejanjem (to\u010dka 27 sodbe) in o tako imenovanem pravilu podjetni\u0161ke presoje (to\u010dka 41 sodbe). Glede ne-odvzema te premo\u017eenjske koristi Vrhovno sodi\u0161\u010de pripominja, da sam izostanek odvzema \u0161e ne pomeni, da koristi ni bilo, glede pravila podjetni\u0161ke presoje pa, da so merila, na katera se sklicuje prito\u017ebeno sodi\u0161\u010de, sprejeta tudi v praksi gospodarskega oddelka Vrhovnega sodi\u0161\u010da, ki kljub izostanku zakonske vpeljave pravila podjetni\u0161ke presoje dopu\u0161\u010da uporabo te pravne ustanove (sodba in sklep III Ips 97/2015 z dne 9. 12. 2015). Ni\u017eji sodi\u0161\u010di sta razumno in zadostno pojasnili oceno izpovedb pri\u010d Nine Plav\u0161ak in Du\u0161ana Jovanovi\u010da, zato zatrjevana bistvena kr\u0161itev iz 11. to\u010dke prvega odstavka 371. \u010dlena ZKP ni podana.\n\n23. Z navedbami, da obsojenec ni ravnal v svojstvu direktorja dru\u017ebe A. P., d. o. o.; da je verjel, da bodo posojila vrnjena; da si je resno prizadeval za prodajo delnic dru\u017ebe M., d. d.; da prodaja teh delnic ni bila izvr\u0161ena iz drugih razlogov in ne zaradi pomanjkanja resnega namena dru\u017ebe I., d. d.; da obsojenec ni la\u017enivo zatrjeval, da bodo delnice dru\u017ebe M., d. d., prodane; da je bila dru\u017eba I., d. d., sposobna vrniti prejeta posojila in da 31. 12. 2008 ni bila insolventna; da obsojenec (v za\u010detku novembra 2008) ni vedel, da banke ne bodo podalj\u0161evale kreditov in da delnice dru\u017ebe M., d. d., ne bodo prodane; da obsojenec ni ravnal z (direktnim, obarvanim) naklepom; da ni mogel in tudi ni nikogar zavajal in ukazoval; da so bila posojila zakonita; da je obsojenec ravnal kve\u010djemu z goljufivim namenom; da obsojenec ni ravnal z goljufivim naklepom; da se kreditna sredstva niso porabljala za financiranje nakupa delnice dru\u017ebe P. L., d. d.; da pravni strokovnjaki niso bili zavedeni; da je bila premo\u017eenjska korist ugotovljena zmotno; in podobnim vlo\u017enik uveljavlja nedovoljen razlog zmotne ugotovitve dejanskega stanja (drugi odstavek 420. \u010dlena ZKP).\n\n24. Navedb o \u010dasovni veljavnosti kazenskega zakona; pomanjkljivi obrazlo\u017eitvi obsojen\u010devega namena pridobiti premo\u017eenjsko korist; kr\u0161itvi pravice do obrazlo\u017eene sodne odlo\u010dbe (stran 34 zahteve za varstvo zakonitosti); nedolo\u010dnem opisu konkretnega dejanskega stanu kaznivega dejanja; in neprimernosti sklicevanja sodi\u0161\u010da prve stopnje na odlo\u010dbo Vrhovnega sodi\u0161\u010da, ne obsojenec ne zagovornik nista uveljavljala v prito\u017ebi, zato so zaradi materialne neiz\u010drpanosti nedovoljene (peti odstavek 420. \u010dlena ZKP). Iz enakega razloga so nedovoljene tudi navedbe vlo\u017enika glede pravila podjetni\u0161ke presoje, kolikor presegajo prito\u017ebene navedbe obsojenca, in posplo\u0161ene navedbe o kr\u0161itvi na\u010dela zakonitosti, s katerimi vlo\u017enik izpodbija pravnomo\u010dno ugotovljeno dejansko stanje (stran 37 zahteve za varstvo zakonitosti).\n\nK zahtevi za varstvo zakonitosti obsojenega A. A.\n\n25. Vlo\u017enik navaja, da sodi\u0161\u010de druge stopnje ni pojasnilo, zakaj se je oprlo na mnenje sodnega izvedenca in zakaj ni sprejelo mnenj revizorja D. H. ter poobla\u0161\u010denega ocenjevalca vrednosti podjetij D. M. Pri tem izhaja z napa\u010dne predpostavke, da mora sodi\u0161\u010de druge stopnje pravno pomembna dejstva, na katera se sklicuje (kadar v dejansko stanje ne posega), obrazlo\u017eiti na enak na\u010din kot sodi\u0161\u010de prve stopnje. Sodi\u0161\u010de druge stopnje namre\u010d odlo\u010da o utemeljenosti prito\u017ebe in ne obto\u017ebe, zato v obrazlo\u017eitvi presodi le prito\u017ebene navedbe in tiste kr\u0161itve zakona, ki jih upo\u0161teva po uradni dol\u017enosti (prvi odstavek 395. \u010dlena ZKP).28 Sodi\u0161\u010de prve stopnje se sicer res ni izrecno opredelilo do izpovedbe poobla\u0161\u010denega ocenjevalca vrednosti podjetij, na kar opozarja vlo\u017enik, vendar Vrhovno sodi\u0161\u010de sprejema stali\u0161\u010de prito\u017ebenega senata, da je presoja njegove izpovedbe implicitno zajeta v presoji mnenja sodnega izvedenca za ekonomijo (glede na to, da si njuni stali\u0161\u010di glede istega vpra\u0161anja nasprotujeta), ki je razgrnjena predvsem na straneh 110 - 112 sodbe sodi\u0161\u010da prve stopnje. O\u010ditno je, da je sodi\u0161\u010de stali\u0161\u010de poobla\u0161\u010denega ocenjevalca vrednosti podjetij zavrnilo, ker je ocenilo, da so razlogi, ki utemeljujejo nasprotno stali\u0161\u010de, prepri\u010dljivi. Smiselno enako velja za posplo\u0161ene navedbe glede ne-opredelitve do mnenja revizorja in za navedbe glede pomanjkljive obrazlo\u017eitve vpliva obremenjenosti delnic z zastavno pravico na njihovo ceno. Z izpodbijanjem stali\u0161\u010da sodi\u0161\u010da druge stopnje, da je pri vrednotenju delnic odlo\u010dilno, ali so obremenjene z zastavno pravico, obsojenec uveljavlja nedovoljen razlog zmotne ugotovitve dejanskega stanja (drugi odstavek 420. \u010dlena ZKP). Zatrjevane kr\u0161itve iz 11. to\u010dke prvega odstavka 371. \u010dlena ZKP, prvega odstavka 395. \u010dlena ZKP, 23. ter 25. \u010dlena Ustave in 6. \u010dlena Evropske konvencije o \u010dlovekovih pravicah zato niso podane.\n\n26. Vlo\u017enik neutemeljeno navaja, da je prito\u017ebeno sodi\u0161\u010de prekr\u0161ilo dolo\u010dbo 387. \u010dlena ZKP (privilegij pridru\u017eenja), ker ni presodilo prito\u017ebenih navedb obto\u017eenega R. glede insolventnosti dru\u017ebe I., d. d., in fiktivnosti prevzema dolga, ki naj bi bile v korist obsojencu. Navedba je presplo\u0161na, da bi jo Vrhovno sodi\u0161\u010de lahko preizkusilo, saj vlo\u017enik ni zadostno opredelil vsebine prito\u017ebe, na katero opozarja, in pojasnil njenega pomena za odlo\u010ditev v svoji zadevi. Sklicevanje na \"dodatne vidike[,] zakaj I. [, d. d.,] ni bil insolventen in [...] zakaj ne bi bil, tudi [...] \u010de do vrednotenja delnic po nabavni ceni ne bi pri\u0161lo\", ne zado\u0161\u010da. Poleg tega je zatrjevana kr\u0161itev iz 3. to\u010dke prvega odstavka 420. \u010dlena ZKP v postopku z zahtevo za varstvo zakonitosti upo\u0161tevana le, \u010de je izkazan njen vpliv na zakonitost sodne odlo\u010dbe.29 Vlo\u017enik vzro\u010dne zveze med zatrjevano kr\u0161itvijo in nezakonitostjo sodbe ni utemeljil (niti je ni zatrjeval), zato Vrhovno sodi\u0161\u010de tudi iz tega razloga ni moglo presoditi, ali je podana kr\u0161itev po 3. to\u010dki prvega odstavka 420. \u010dlena ZKP. Enako (glede splo\u0161nosti in vzro\u010dne zveze) velja za zatrjevano kr\u0161itev dolo\u010dbe prvega odstavka 395. \u010dlena ZKP, ker naj bi prito\u017ebeno sodi\u0161\u010de ne presodilo navedbe, da je I., d. d., vsak poslovni dogodek objavil na \"seonetu\" (spletna stran http://...i).\n\n27. Vlo\u017enik neutemeljeno navaja, da v zvezi z vpra\u0161anjem zavajanja predstavnikov odvisnih dru\u017eb prito\u017ebeno sodi\u0161\u010de ni opredelilo do prito\u017ebenih navedb obsojenca in njegovega zagovornika glede izpovedb D. K. (finan\u010dna poro\u010dila je pripravljal za celo skupino), A. K. (poslovno-finan\u010dni podatki so bili dostopni direktorjem), D. Z. (vedeli so, da poteka proces prodaje delnic dru\u017ebe M., d. d., zato bo dovolj premo\u017eenja za izpolnitev obveznosti) in O. S. (finan\u010dne podatke so zbirale dru\u017ebe same). Prito\u017ebeno sodi\u0161\u010de je utemeljitev presoje teh navedb zapisalo na straneh 30 in 31 sodbe. Pri tem resda ni povzelo vsake prito\u017ebene navedbe posebej in se nato do njih opredelilo, temve\u010d je s povzemanjem upo\u0161tevnih delov izpovedb teh in drugih pri\u010d, torej z uporabo tudi sintezne dokazne ocene (presoja vsakega dokaza v zvezi z drugimi dokazi) ugotovilo neutemeljenost prito\u017ebenih navedb, ki slonijo le na analiti\u010dni dokazni oceni (presoja vsakega dokaza posebej). Vlo\u017enikov pristop, ki temelji le na presoji dolo\u010denih delov posameznega dokaza brez upo\u0161tevanja drugih delov istega dokaza in preostalih dokazov, je metodolo\u0161ko pomanjkljiv (prvi odstavek 355. \u010dlena ZKP), zato ga je prito\u017ebeno sodi\u0161\u010de utemeljeno zavrnilo.\n\n28. Vlo\u017enik prito\u017ebenemu sodi\u0161\u010du neutemeljeno o\u010dita, da je neto\u010dno povzelo pravno mnenje In\u0161tituta za ekonomsko in korporativno upravljanje - IECG Maribor, zasebni zavod za podjetni\u0161ko in poslovno svetovanje, iz junija 2012 (priloga B776). Ocena, da je premo\u017eenjska korist, pridobljena s kaznivim dejanjem, lahko nastala na strani dru\u017eb I., d. d., in C., d. d., je namre\u010d zapisana na strani 14 pravnega mnenja.\n\n29. Pojasnila ni\u017ejih sodi\u0161\u010d o premo\u017eenjski koristi, pridobljeni s kaznivim dejanjem, so razumna in zadostna. Jasno je, da (kot smiselno navaja vlo\u017enik) sama neizpolnitev obveznosti vrniti izposojena denarna sredstva nima vpliva na obstoj te obveznosti in njej ustrezne terjatve. Pravilno je tudi stali\u0161\u010de v pravnem mnenju, na katerega se sklicuje vlo\u017enik, da \"najem kredita\" pod normalnimi pogoji ne pomeni pove\u010danja premo\u017eenja posojilojemalca, ker je pa\u010d zavezan ta sredstva vrniti (obi\u010dajno celo z obrestmi). Pogodba namre\u010d ustvarja pravice in obveznosti za pogodbeni stranki (prvi odstavek 125. \u010dlena Obligacijskega zakonika - v nadaljevanju OZ), kar pomeni, da je upnik upravi\u010den zahtevati od dol\u017enika izpolnitev obveznosti, dol\u017enik pa jo je dol\u017ean izpolniti po\u0161teno v vsem, kot se glasi (prvi odstavek 239. \u010dlena OZ). \u010ce dol\u017enik obveznosti ne izpolni ali zamudi z njeno izpolnitvijo, je upnik upravi\u010den zahtevati tudi povrnitev \u0161kode, ki mu je zaradi tega nastala (drugi odstavek 239. \u010dlena OZ). Neposreden u\u010dinek veljavne sklenitve pogodbe je torej nastanek pravice pogodbene stranke od druge stranke zahtevati, da opravi izpolnitveno ravnanje, ki se ga je zavezala opraviti s sklenitvijo pogodbe, in tej pravici nasprotna obveznost druge pogodbene stranke, da opravi to izpolnitveno ravnanje. Obligacijska pravica zahtevati izpolnitev pogodbene obveznosti se imenuje izpolnitveni zahtevek30 oziroma terjatev.31 Dospelost (zapadlost) obveznosti je \u010das, ko mora dol\u017enik obveznost izpolniti, upnik pa je upravi\u010den zahtevati njeno izpolnitev.32 Terjatev je vsekakor premo\u017eenjska pravica, prav tako kot denarna sredstva, a se posamezne oblike premo\u017eenjskih pravic medsebojno razlikujejo predvsem po likvidnosti, zato gotovina in terjatev, \u010deprav se glasita na isti znesek, za imetnika obi\u010dajno nista enako ugodna. Vendar za presojo premo\u017eenjske koristi ni bistven upnikov, temve\u010d dol\u017enikov vidik. Posojilojemalec, ki predmeta posojilne pogodbe ob zapadlosti ne vrne, v tem delu razpolaga s premo\u017eenjem, ki mu ne pripada, to pa pomeni premo\u017eenjsko korist. Dejstva, da posojilojemalec razpolaga z ne\u010dim, kar mu ne pripada, seveda ne spremeni okoli\u0161\u010dina, da je posojilodajalec to, s \u010dimer razpolaga, pa mu ne pripada, dol\u017ean vrniti. Okori\u0161\u010den je prav zato, ker tistega, kar je dol\u017ean vrniti, ne vrne. Stali\u0161\u010de vlo\u017enika, da \"\u010de bi obe dru\u017ebi res pridobili [premo\u017eenjsko korist], bi jo lahko knji\u017eili v svoje premo\u017eenje in [...] \u017ee zaradi tega zato ne bi pristal[i] v ste\u010daju,\" je zgre\u0161eno, saj se vsako prejeto sredstvo knji\u017ei, posebne kategorije za protipravno premo\u017eenjsko korist pa Slovenski ra\u010dunovodski standardi in ZGD-1 (zaenkrat) ne predpisujejo.\n\n30. Vlo\u017enik pri graji sodbe prito\u017ebenega sodi\u0161\u010da izhaja z napa\u010dnega stali\u0161\u010da, da je to sodi\u0161\u010de v premo\u017eenjsko korist \u0161telo le posojila z denarnim tokom. Prito\u017ebeno sodi\u0161\u010de je namre\u010d na ve\u010d mestih pojasnilo, da gre za premo\u017eenjsko korist, pridobljeno s kaznivim dejanjem tako pri posojilnih pogodbah z denarnim tokom kot pri pri posojilnih pogodbah s prevzemi dolga (strani 32 in 40 sodbe).\n\n31. Vlo\u017enik prito\u017ebenemu sodi\u0161\u010du o\u010dita, da ni pojasnilo, zakaj ocenjuje, da je prevzem dolga fiktiven posel. Iz obrazlo\u017eitve sodbe prito\u017ebenega sodi\u0161\u010da izhaja, da je dru\u017eba I., d. d., s prevzemom dolga dru\u017ebe F., d. d., tej dru\u017ebi poravnala del kupnine (20 milijonov EUR) za delnice dru\u017ebe . L., d. d. (...), in da je posel, ki ga je odredil obsojenec, prepovedan fiktiven pravni posel (prepovedana finan\u010dna asistenca po 248. in 247. \u010dlenu ZGD-1), saj sta odvisni dru\u017ebi (P. U., d. d., in R., d. d.) s posojiloma dru\u017ebi I., d. d., pomagali pri financiranju nakupa delnic obvladujo\u010de dru\u017ebe (P. L., d. d.). Iz razlogov izhaja, da je izraz fiktivnost vezan na tako imenovano marginalno rubriko 248. \u010dlena ZGD-1 (\"fiktivni posli\"). Pojasnilo, zakaj je prito\u017ebeno sodi\u0161\u010de dejstvo, da sta odvisni dru\u017ebi (R., d. d., in P. U., d. d.) obvladujo\u010di dru\u017ebi (I., d. d.) posodili denarna sredstva in ji s tem pomagali pri financiranju nakupa delnic vmesne dru\u017ebe P. L., d. d., uvrstilo pod zakonski dejanski stan po 248. \u010dlenu ZGD-1, torej ni izostalo, zato tudi ni podana zatrjevana bistvena kr\u0161itev dolo\u010db kazenskega postopka. Vlo\u017enikovo vnovi\u010dno posplo\u0161eno sklicevanje na prito\u017ebene navedbe nekdanjega soobto\u017eenca in na ustanovo privilegija pridru\u017eenja iz 387. \u010dlena ZKP je neupo\u0161tevno iz \u017ee pojasnjenih razlogov.\n\n32. Vlo\u017enik navaja, da je ugotovitev sodi\u0161\u010d o tem, da je direktorjem odvisnih dru\u017eb prikrival slabo finan\u010dno stanje dru\u017ebe I., d. d., v neobrazlo\u017eenem nasprotju z izpovedbami teh direktorjev, da so bili seznanjeni z besedilom osnutka krovnih pogodb, v katerem je opozorilo o groze\u010di insolventnosti dru\u017ebe I., d. d; da je dokazni postopek pokazal, da ni odrejal posojil; in da kaznivega dejanja ni mogel izvr\u0161iti sam. S tem uveljavlja nedovoljen razlog zmotne ugotovitve dejanskega stanja (drugi odstavek 420. \u010dlena ZKP). Navedba, da je prito\u017ebeno sodi\u0161\u010de posplo\u0161eno zavra\u010dalo prito\u017ebene argumente, je presplo\u0161na, da bi jo Vrhovno sodi\u0161\u010de lahko presodilo.\n\n33. Navedb o nedolo\u010dnem opisu konkretnega dejanskega stanu kaznivega dejanja ne obsojenec ne zagovornik nista uveljavljala v prito\u017ebi, zato so zaradi materialne neiz\u010drpanosti nedovoljene (peti odstavek 420. \u010dlena ZKP).\n\nK zahtevi za varstvo zakonitosti zagovornikov pravne osebe\n\n34. Vlo\u017eniki opozarjajo na razhajanje med to\u010dkama I. 1 in I. 3 krivdoreka. Pravilno navajajo, da je v prvi to\u010dki opisano, da je obsojenec kaznivo dejanje izvr\u0161il v svojstvu direktorja dru\u017ebe A. P., d. o. o., in direktorja dru\u017ebe P. L., d. d., v slednji to\u010dki pa je opisano, da je dejanje lahko storil \"zgolj in samo\" s polo\u017eaja direktorja dru\u017ebe A. P., d. d. (pravilno: d. o. o.). Vlo\u017eniki utemeljeno navajajo, da je treba (tudi) konkretne in posami\u010dne pravne akte, kar sodba nedvomno je, razlagati prvenstveno jezikovno. Kot izhaja iz strokovne literature, je jezikovna razlaga prva razlagalna stopnja, ki dolo\u010da mo\u017een besedni pomen predmeta razlage, in hkrati stopnja, ki dolo\u010da zunanjo mejo, ki je razlagalec ne sme prestopiti. Vendar pa je dol\u017enost razlagalca, da jezikovno razlago dopolni in preveri \u0161e z drugimi metodami razlage, ki naj jezikovno razlago potrdijo ali utemeljijo tistega izmed ve\u010d mo\u017enih besednih pomenov, ki je njen pravi (pravni) pomen. Te metode so zlasti logi\u010dna, sistemati\u010dna, zgodovinska in teleolo\u0161ka.33 Prito\u017ebeno sodi\u0161\u010de je pojasnilo, 1) da je treba izrek presojati v povezavi z razlogi: na strani 147 sodbe je sodi\u0161\u010de prve stopnje obrazlo\u017eilo, da je obsojenec dejanje storil v obeh svojstvih, da pa je bil \"neobhoden\" prav polo\u017eaj direktorja krovne koncernske dru\u017ebe - A. P., d. o. o., ker mu je le ta polo\u017eaj omogo\u010dal, da je dosegel, da je dru\u017eba I., d. d., sprejela finan\u010dno pomo\u010d posojilodajalk, 2) da je smiselno, da izrek v delu, ki se nana\u0161a na obsojeno pravno osebo, poudarja obsojen\u010dev polo\u017eaj v tej pravni osebi, in 3) da tak opis ne izklju\u010duje o\u010ditka o njegovi zlorabi polo\u017eaja direktorja dru\u017ebe P. L., d. d. To pomeni, da je sodi\u0161\u010de druge stopnje jezikovno razlago dopolnilo z drugimi razlagalnimi metodami in pri\u0161lo do druga\u010dnega rezultata, kot ga indicira jezikovna razlaga. Vlo\u017eniki bi morali argumentirano pojasniti, zakaj tak razlagalni rezultat ni ustrezen. Le s sklicevanjem na jezikovno razlago v tem polo\u017eaju ne morejo izpodnesti stali\u0161\u010d prito\u017ebenega sodi\u0161\u010da, temelje\u010dih na kompleksnej\u0161em razlagalnem pristopu.\n\n35. S prvim odstavkom 344. \u010dlena ZKP je med drugim predpisano, da \u010de to\u017eilec med dokaznim postopkom spozna, da izvedeni dokazi ka\u017eejo na to, da se je spremenilo v obto\u017enici navedeno dejansko sanje, sme ustno spremeniti obto\u017enico, in da se sme spremenjena obto\u017enica nana\u0161ati le na dejanje, ki je \u017ee predmet obto\u017ebe. Kot pojasnjeno v to\u010dki 6 obrazlo\u017eitve te sodbe, lahko to\u017eilec spremeni obto\u017enico neodvisno od tega, ali so se v zadevi pojavili novi dokazi ali ne, saj je bistvena to\u017eil\u010deva subjektivna ocena na glavni obravnavi izvedenih dokazov. To\u017eilec je obto\u017ebeni opis, da je obsojenec kaznivo dejanje storil v imenu in v korist pravne osebe, ki odtlej razpolaga s protipravno premo\u017eenjsko koristjo, nadomestil z opisom, da kaznivo dejanje obsojenca pomeni izvr\u0161itev njegovih protipravnih nalogov oziroma odredb s polo\u017eaja direktorja te pravne osebe. Ta sprememba po presoji Vrhovnega sodi\u0161\u010da pomeni zmanj\u0161anje obto\u017ebenih o\u010ditkov. Opis, da obsojen\u010devo dejanje pomeni izvr\u0161itev njegovih protipravnih nalogov oziroma odredb s polo\u017eaja direktorja obsojene pravne osebe, je namre\u010d implicitno vsebovan \u017ee v dispozitivu izvorne obto\u017enice v delu, ki se nana\u0161a na obsojenca. V njem je namre\u010d opisano, da je dejanje izvr\u0161il s polo\u017eaja (med drugim) direktorja dru\u017ebe A. P., d. o. o. Vrhovno sodi\u0161\u010de je \u017ee v sodbi I Ips 14977/2012-96 z dne 19. 2. 2015 sprejelo stali\u0161\u010de, da se izrek sodbe glede odgovornosti pravne osebe za kaznivo dejanje lahko sklicuje na del izreka, v katerem je opisano ravnanje storilca, iz katerega izhaja, da pomeni njegovo ravnanje izvr\u0161itev sklepa, ki ga je sam sprejel kot vodstveni organ obsojene pravne osebe.\n\n36. Ker je to\u017eilec s spremembo z dne 28. 10. 2014 obto\u017ebene o\u010ditke zmanj\u0161al (izpustil je o\u010ditek o razpolaganju s premo\u017eenjsko koristjo kot temelj kazenske odgovornosti pravne osebe, implicitnemu opisu izvr\u0161itve protipravnega naloga pa je le dodal izrecen opis tega pravnega temelja), kr\u0161itev pravic obrambe obsojene pravne osebe, ki jo uveljavljajo vlo\u017eniki, ni podana. Ne dr\u017ei torej navedba vlo\u017enikov, da je to\u017eilec s posegom v obto\u017ebo vanjo vnesel opis novega prispevka pravne osebe, saj da je razpolaganje s protipravno premo\u017eenjsko koristjo nadomestil s protipravnim sklepom, nalogom ali odobritvijo njenih vodstvenih organov, zaradi \u010desar naj se spremenjena obto\u017enica ne bi ve\u010d nana\u0161ala na isti histori\u010den dogodek. Kot \u017ee pojasnjeno, ne gre za opis novega prispevka (temelja odgovornosti), temve\u010d za preoblikovanje \u017ee obstoje\u010dega opisa iz njegovega implicitnega v izrecno stanje, ki upo\u0161tevaje vse okoli\u0161\u010dine pomeni zmanj\u0161anje obto\u017ebenih o\u010ditkov. Do navedb vlo\u017enikov, da je bila sprememba obto\u017enice z dne 28. 10. 2014 nedopustna, ker naj bi podlaga za to spremembo ne bilo to\u017eil\u010devo (na izvedenih dokazih temelje\u010de) spoznanje o spremembi v obto\u017enici navedenega dejanskega stanja, temve\u010d druga\u010dna pravna presoja zadeve, se je Vrhovno sodi\u0161\u010de smiselno \u017ee opredelilo (to\u010dki 8 in 9 obrazlo\u017eitve te sodbe).\n\n37. Vlo\u017eniki navajajo, da v krivdoreku ni opredeljeno, kateri organ pravne osebe je obsojencu dal navodilo, naj odvisnim dru\u017ebam odredi sklepanje posojilnih pogodb (navodilo za izvr\u0161itev kaznivega dejanja). Kot je pojasnilo prito\u017ebeno sodi\u0161\u010de, opiraje se na stali\u0161\u010de v odlo\u010dbi Vrhovnega sodi\u0161\u010da I Ips 14977/2012-96 z dne 19. 2. 2015, iz krivdoreka izhaja, da je obsojenec izvr\u0161il sklep, ki ga je v svojstvu vodstvenega organa sprejel sam. Gre torej za organ, imenovan poslovodja dru\u017ebe z omejeno odgovornostjo (prvi odstavek 515. \u010dlena ZGD-1). Ta sklep, ki ustreza pojmu sklep, nalog ali odobritev vodstvenega organa iz 1. to\u010dke 4. \u010dlena ZOPOKD, je po presoji Vrhovnega sodi\u0161\u010da v izpodbijani pravnomo\u010dni sodbi zadostno opredeljen in je bil osrednjega pomena za obsojen\u010devo odrejanje sklepanja inkriminiranih posojilnih pogodb odvisnim dru\u017ebam. Na presojo obsojen\u010deve krivde ne vpliva, ali so poslovodje odvisnih dru\u017eb, ki so odredbe, temelje\u010de na opisanem obsojen\u010devem sklepu, izvr\u0161ili (sklenili posojilne pogodbe), izpolnili znake kaznivega dejanja, in ali bi lahko kazensko odgovarjala tudi dru\u017eba P. L., d. d. To pomeni, da so izvajanja obrambe (v postopkih pred sodi\u0161\u010dem prve in druge stopnje) v zvezi z razlogi za izklju\u010ditev protipravnosti in krivde poslovodij odvisnih dru\u017eb stranskega pomena, zato se ni\u017eji sodi\u0161\u010di do njih nista bili dol\u017eni opredeliti na na\u010din, za kakr\u0161nega si prizadevajo vlo\u017eniki.\n\n38. S \u010detrtim odstavkom 5. \u010dlena ZOPOKD je predpisano, da \u010de v pravni osebi razen storilca ni drugega organa, ki bi lahko vodil ali nadziral storilca, odgovarja pravna oseba za storjeno kaznivo dejanje v mejah storil\u010deve krivde. Prito\u017ebeno sodi\u0161\u010de je predstavilo dve razli\u010dni stali\u0161\u010di, izoblikovani v strokovni literaturi - po prvem v takem polo\u017eaju (v katerem ni mogo\u010de ugotoviti lo\u010denega, posebnega prispevka pravne osebe v razmerju do storil\u010devega kaznivega dejanja) kot temelj odgovornosti pravne osebe zado\u0161\u010da izvr\u0161itev kaznivega dejanja v imenu, za ra\u010dun ali v korist pravne osebe. Po drugem, ki ga je sprejelo prito\u017ebeno sodi\u0161\u010de, pa sama izvr\u0161itev v imenu, za ra\u010dun ali v korist pravne osebe ne zado\u0161\u010da, temve\u010d mora biti podan eden od temeljev odgovornosti iz 4. \u010dlena ZOPOKD. Kot tak temelj je prito\u017ebeno sodi\u0161\u010de opredelilo 1. to\u010dko te dolo\u010dbe (izvr\u0161itev protipravnega naloga vodstvenega organa). Vlo\u017eniki neutemeljeno problematizirajo pojasnila prito\u017ebenega sodi\u0161\u010da, da je v tem primeru z opredelitvijo ravnanja storilca dolo\u010den tudi prispevek pravne osebe. Za razliko od fizi\u010dne osebe, ki je zaradi svojih biolo\u0161kih lastnosti sposobna sama oblikovati in izra\u017eati voljo, je pravna oseba namre\u010d umeten subjekt (pravna in ne naravna tvorba), ki sam ne more oblikovati in izra\u017eati volje, temve\u010d lahko to v njenem imenu po\u010dne le fizi\u010dna oseba - njen zastopnik.34 V strokovni literaturi je stali\u0161\u010de, da je dejavnost organa hkrati dejavnost pravne osebe, kar je opredeljeno kot podlaga za njeno kazensko odgovornost,35 sprejeto tudi na podlagi tako imenovane Gierkejeve organske teorije o deliktni odgovornosti pravnih oseb (katere bistvo je, da so pravne osebe realne osebe, ki delujejo v vsakdanjem \u017eivljenju - so subjekt civilnega prava, zato ni razloga, da ne bi mogle biti tudi subjekt kazenskega prava),36 prevladujo\u010de v teoriji in sprejete pri pripravi predloga ZOPOKD.37 V obravnavani zadevi je vlogo poslovodnega organa (zastopnika) imel obsojenec, zato ni v dejstvu, da se njegovo ravnanje in prispevek pravne osebe prekrivata, prav ni\u010d nenavadnega. Vlo\u017eniki opozarjajo, da odredba samemu sebi ni navzven zaznavno ravnanje in kot tako ne sme biti kaznivo (sklicujejo se na odlo\u010dbo Ustavnega sodi\u0161\u010da Up-758/03 z dne 23. 6. 2005, v kateri je zavzeto stali\u0161\u010de, da iz na\u010dela zakonitosti kazenskega materialnega prava, kot je dolo\u010deno s prvim odstavkom 28. \u010dlena Ustave, med drugim izhaja, da more biti kaznivo samo \u010dlovekovo dejanje kot objektivno zaznaven dogodek). To sicer dr\u017ei, vendar vlo\u017eniki ne upo\u0161tevajo, da je v 1. to\u010dki 4. \u010dlena ZOPOKD in v konkretnem dejanskem stanu kot prispevek pravne osebe in temelj njene odgovornosti ozna\u010dena izvr\u0161itev protipravnega naloga vodstvenega organa, ne pa le sam sprejem takega sklepa. Pri tem in nadaljnjih izvajanjih (o nesprejemljivosti kaznivosti same odlo\u010ditve o protipravnem ravnanju) vlo\u017eniki spregledajo, da obsojen\u010devo delovanje ni ostalo pri golem naklepu, temve\u010d je kaznivo dejanje, za izvr\u0161itev katerega se je bil odlo\u010dil, tudi dokon\u010dal.\n\n39. Vlo\u017eniki neutemeljeno navajajo, da se prito\u017ebeno sodi\u0161\u010de ni zadostno opredelilo do prito\u017ebene navedbe o kr\u0161itvi kazenskega zakona sodi\u0161\u010da prve stopnje, ki naj bi \u0161telo, da obsojena pravna oseba odgovarja tudi za kaznivo dejanje, storjeno z zlorabo polo\u017eaja v dru\u017ebi P. L., d. d. Povsem jasno je, da obsojena pravna oseba odgovarja le za svoj prispevek h kaznivemu dejanju obsojenca. Le dejstvo, da ni obsojena tudi dru\u017eba P. L., d. d., ali kak\u0161na tretja dozdevna ali zatrjevana kazensko odgovorna pravna oseba, \u0161e ne pomeni, da obsojena pravna oseba odgovarja zanjo ali namesto nje, kot menijo vlo\u017eniki. Glede na jasnost polo\u017eaja so razlogi prito\u017ebenega sodi\u0161\u010da o podobni prito\u017ebeni navedbi povsem zadostni.\n\n40. Vlo\u017eniki pravilno navajajo, da se sodi\u0161\u010de prve stopnje ni opredelilo do nekaterih navedb v zagovornikovi zaklju\u010dni besedi (nekonkretiziranost o\u010ditkov o tem, kateri organ je obsojencu dal navodilo in za kak\u0161no navodilo sploh gre; \u010de ne gre za kaznivo dejanja predstavnikov dru\u017eb posojilodajalk, potem tudi krovna koncernska dru\u017eba ne more biti odgovorna; \u010de je krovna dru\u017eba odgovorna, bi morala biti odgovorna tudi P. L., d. d., saj se obto\u017eencu o\u010dita, da je zlorabil poslovodna polo\u017eaja v obeh dru\u017ebah). Vendar s tem ni zagre\u0161ilo absolutno bistvene kr\u0161itve iz 11. to\u010dke prvega odstavka 371. \u010dlena ZKP (sodba nima razlogov). Sodba namre\u010d nima razlogov, \u010de v nasprotju s tretjim odstavkom 368. \u010dlena ZKP sploh nima obrazlo\u017eitve, ali \u010de manjka obrazlo\u017eitev katere izmed odlo\u010db, vsebovanih v izreku sodbe.38 Prav tako ne gre za relativno bistveno kr\u0161itev iz sedmega odstavka 364. \u010dlena ZKP, saj je sodi\u0161\u010de dolo\u010dno in popolnoma pojasnilo, katera dejstva \u0161teje za dokazana ali nedokazana in iz katerih razlogov ter kateri razlogi so bili odlo\u010dilni pri re\u0161evanju pravnih vpra\u0161anj.\n\n41. Navedba vlo\u017enikov, da sta ni\u017eji sodi\u0161\u010di ocenili, da je obsojenec ravnal v nasprotju z interesi obeh dru\u017eb, ki ju je vodil, kar naj ne bi bilo mogo\u010de, je zmotna. Sodi\u0161\u010di sta namre\u010d ugotovili, da je bilo njegovo ravnanje v prid krovne koncernske dru\u017ebe. Vlo\u017eniki izpostavljajo, da se pojem tujega premo\u017eenja v okviru inkriminacijske biti \"zloraba polo\u017eaja ali danega zaupanja glede razpolaganja s tujim premo\u017eenjem\" nana\u0161a le na premo\u017eenje tiste dru\u017ebe, v kateri ima obsojenec (poslovodni) polo\u017eaj, torej na premo\u017eenje dru\u017ebe A. P., d. o. o. Tudi po presoji Vrhovnega sodi\u0161\u010da je bil obsojenec, ki vodstvenega polo\u017eaja ni imel le v krovni koncernski dru\u017ebi (A. P., d. o. o.), temve\u010d tudi v ni\u017eji koncernski dru\u017ebi (P. L., d. d.), iz predhodno pojasnjenih razlogov dol\u017ean uresni\u010devati tudi interese odvisnih dru\u017eb (torej dru\u017eb, ki jih ni neposredno vodil) in njihovih dru\u017ebenikov. Zatrjevane kr\u0161itve dolo\u010db kazenskega postopka (11. to\u010dka prvega odstavka 371. \u010dlena ZKP), kazenskega zakona (1. to\u010dka 372. \u010dlena ZKP) in Ustave (28. \u010dlen) zato niso podane.\n\n42. Pravica do enakega varstva pravic iz 22. \u010dlena Ustave prepoveduje sodni\u0161ko samovoljo oziroma arbitrarnost. To ustavno procesno jamstvo je po ustaljeni ustavnosodni presoji kr\u0161eno, kadar je sodna odlo\u010dba \u017ee na prvi pogled o\u010ditno napa\u010dna oziroma kadar ni oprta na razumne pravne argumente, zaradi \u010desar je utemeljeno sklepanje, da sodi\u0161\u010de ni odlo\u010dalo na podlagi zakona, temve\u010d na podlagi kriterijev, ki pri sojenju ne bi smeli priti v po\u0161tev - torej samovoljno.39 Vlo\u017eniki neutemeljeno zatrjujejo samovoljnost ocene sodi\u0161\u010da prve stopnje, da je obsojenec kaznivo dejanje izvr\u0161il (le) v svojstvu direktorja krovne koncernske dru\u017ebe. Sodbeni razlogi namre\u010d ne vsebuje nobenih prvin, ki bi nakazovale sodni\u0161ko samovoljo. Vlo\u017eniki utemeljeno navajajo, da je dr\u017eavni to\u017eilec s spremembo opisa prejemnika premo\u017eenjske koristi, pridobljene s kaznivim dejanjem, posredno posegel tudi v opis vsebine obsojen\u010devega naklepa. Obsojencu je namre\u010d tudi s spremenjeno obto\u017enico o\u010dital, da je ravnal z namenom drugemu pridobiti premo\u017eenjsko korist. Prito\u017ebeno sodi\u0161\u010de je zavzelo druga\u010dno stali\u0161\u010de (da to\u017eilec s spremembo obto\u017enice ni spremenil opisa obsojen\u010devega namena), ki je sicer napa\u010dno (morebitnega vpliva na nezakonitost sodbe sodi\u0161\u010de druge stopnje vlo\u017eniki ne zatrjujejo), ni pa samovoljno (ni \u017ee na prvi pogled o\u010ditno napa\u010dno ali ne-oprto na razumne pravne argumente). To pomeni, da zatrjevani kr\u0161itvi pravice do enakega varstva pravic iz 22. \u010dlena Ustave nista podani.\n\n43. Navedbe vlo\u017enikov glede zavrnitve predlogov za zasli\u0161anje M. K. in D. M. je Vrhovno sodi\u0161\u010de smiselno \u017ee obravnavalo v to\u010dkah 13 - 14 obrazlo\u017eitve te sodbe. Enako velja za navedbe o napeljevanju kot obliki udele\u017ebe pri obravnavanem kaznivem dejanju (to\u010dka 16 obrazlo\u017eitve te sodbe). Do o\u010ditkov v zvezi z udele\u017ebo se je prito\u017ebeno sodi\u0161\u010de zadostno in prepri\u010dljivo opredelilo. Stali\u0161\u010de, da so iz sodbe sodi\u0161\u010da prve stopnje izostali razlogi o zavrnitvi predloga za zasli\u0161anje M. K. v zvezi z zasli\u0161anjem o ponudbi glede delnic MELR, je zgre\u0161eno. Vlo\u017eniki so dokazni predlog utemeljevali tudi z navedbo, da se je obto\u017eeni R. skliceval na predlagano pri\u010do kot na nekak\u0161nega \u010dastnika za zvezo med \"CPM v navezi z NKBM in politiko v zvezi z dvema ponudbama, ena za delnice P. L., druga za delnice M.\". Po presoji Vrhovnega sodi\u0161\u010da je ta utemeljitev tako pomanjkljiva in splo\u0161na, da se sodi\u0161\u010de do nje ni bilo dol\u017eno opredeliti.\n\n44. Z navedbami, da obsojenec ni mogel zlorabiti obeh poslovodnih polo\u017eajev hkrati; da ni mogel zlorabiti svojega polo\u017eaja v dru\u017ebi A. P., d. o. o.; in z navedbami, s katerimi utemeljuje o\u010ditek sodni\u0161ke samovolje pri ugotovitvi dejanskega stanja (obsojen\u010devo odrejanje posojil v svojstvu poslovodje dru\u017ebe A. P., d. o. o.) vlo\u017eniki uveljavljajo nedovoljen razlog zmotne ugotovitve dejanskega stanja (drugi odstavek 420. \u010dlena ZKP). Navedb o samovoljnosti pri ugotavljanju dejanskega stanja vlo\u017enik ni uveljavljal v prito\u017ebi, zato je zaradi materialne neiz\u010drpanosti nedovoljena (peti odstavek 420. \u010dlena ZKP).\n\nC.\n\n45. Po presoji Vrhovnega sodi\u0161\u010da v zahtevah za varstvo zakonitosti uveljavljane kr\u0161itve niso podane, zahteve pa so vlo\u017eene tudi zaradi zmotne in nepopolne ugotovitve dejanskega stanja, zato jih je kot neutemeljene zavrnilo (425. \u010dlen ZKP).\n\n46. Odlo\u010dba o stro\u0161kih postopka s tem izrednim pravnim sredstvom temelji na dolo\u010dilu 98.a \u010dlena v zvezi s prvim odstavkom 95. \u010dlena ZKP. Obsojenec in njegov zagovornik z zahtevama za varstvo zakonitosti nista uspela, zato je obsojenec dol\u017ean pla\u010dati sodno takso v vi\u0161ini 1.500,00 EUR po tarifni \u0161tevilki 7115 v zvezi s tarifno \u0161tevilko 7152 Taksne tarife v zvezi s petim odstavkom 3. \u010dlena in 7. to\u010dko prvega odstavka 5. \u010dlena Zakona o sodnih taksah. Zagovorniki obsojene pravne osebe z zahtevo za varstvo zakonitosti niso uspeli, zato je obsojena pravna oseba dol\u017ena pla\u010dati sodno takso v vi\u0161ini 2.500,00 EUR po tarifni \u0161tevilki 7118 v zvezi s tarifno \u0161tevilko 7152 Taksne tarife v zvezi s petim odstavkom 3. \u010dlena in 7. to\u010dko prvega odstavka 5. \u010dlena Zakona o sodnih taksah. Vrhovno sodi\u0161\u010de je tarifi odmerilo ob upo\u0161tevanju zapletenosti postopka in premo\u017eenjskega stanja obsojenca in obsojene pravne osebe.",
        "jedro": "Sprememba obto\u017enice, temelje\u010da na spremenjenem vrednotenju dejstev, dokaznega gradiva in pravnih institutov, je dopustna, \u010de je skladna z merili, izoblikovanimi v (ustavno) sodni praksi. Obramba mora izkazati materialnopravno pomembnost predlaganega dokaza.\n\nMo\u017enost posrednega storilstva, je izklju\u010dena, ker je obsojenec sam izpolnil znake kaznivega dejanja.\n\nVpra\u0161anje, ali je storilec pri opravljanju gospodarske dejavnosti izrabil (zlorabil) svoj polo\u017eaj, se presoja na podlagi aktov gospodarskega prava, ki urejajo podro\u010dje, na katerem naj bi storilec protipravno deloval.\n\nV dejanskem koncernu \u0161kodovanje odvisnim dru\u017ebam brez mo\u017enosti nadomestitve prikraj\u0161anj ni dopustno.\n\nPristop, ki temelji le na presoji dolo\u010denih delov posameznega dokaza brez upo\u0161tevanja drugih delov istega dokaza in preostalih dokazov, je metodolo\u0161ko pomanjkljiv.\n\nPosojilojemalec, ki predmeta posojilne pogodbe ob zapadlosti ne vrne, v tem delu razpolaga s premo\u017eenjem, ki mu ne pripada, to pa pomeni premo\u017eenjsko korist.\n\nPravica do obrambe ne more biti kr\u0161ena s spremembo obto\u017enice, s katero to\u017eilec preoblikuje opis in zmanj\u0161a obto\u017ebene o\u010ditke.",
        "odseki": [
            "Sprememba obto\u017enice",
            "dokaznega gradiva in pravnih institutov",
            "e dopustna.",
            "memba skladna z merili",
            "izoblikovanimi v (ustavno)sodni praksi.",
            "omeni, da ni izkazal materialnopravne pomembnosti predlaganega dokaza",
            "Mo\u017enost posrednega storilstva",
            "je izklju\u010dena",
            "ker je obsojenec sam izpolnil znake kaznivega dejanja",
            "pra\u0161anje,",
            "ali je storilec pri opravljanju gospodarske dejavnosti izrabil (zlorabil) svoj polo\u017eaj",
            " presoja na podlagi aktov gospodarskega prava, ",
            "ki urejajo podro\u010dje",
            "na katerem naj bi storilec protipravno deloval",
            "v dejanskem koncernu \u0161kodovanje odvisnim dru\u017ebam brez mo\u017enosti nadomestitve prikraj\u0161anj preprosto n",
            "pristop",
            "ki temelji le na presoji dolo\u010denih delov posameznega dokaza brez upo\u0161tevanja drugih delov istega dokaza in preostalih dokazov",
            "je metodolo\u0161ko pomanjkljiv",
            "Posojilojemalec",
            "ki predmeta posojilne pogodbe ob zapadlosti ne vrne",
            "v tem delu razpolaga s premo\u017eenjem",
            "ki mu ne pripada",
            "to pa pomeni premo\u017eenjsko korist"
        ]
    }
]